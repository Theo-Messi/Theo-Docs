---
title: 卜筮正宗(黄金策)
editLink: true
---

一、《黄金策》总断《千金赋》直解 动静阴阳，反复迁变——动就是交重之爻，静就是单拆之爻，交拆之爻属阴，重单之爻属阳。

若爻是单拆，这谓之安静，安静的爻没有变化的理。

若是交重，这谓之发动，发动的爻然后有变。

故此交交交原是坤卦属阴，因它动了就变作单单单是乾卦属阳了。

大凡物动就有个变头。

为什么交就变了单，重变了拆？该把那个“动”字当作一个“极”字的意思解说。

古云物极则变，器满则倾，假如天气热极，天就作起风云来，倘风雨大极就可晴息了。

故古注譬以谷舂之成米，以米炊之成饭，若不以谷舂，不以米炊，是不去动它了，到底谷原是谷，米原是米，岂不是不动则不变了？发动之内，也为变好，亦有变坏。

阳极则变阴，阴极则变阳，这个意思就是“动静阴阳，反复迁变”了。

虽万象之纷纭，须一理而融贯——此一节只讲得一个理字，那“象”字当作“般”字解。

理就是中庸之理。

卦中刑冲、伏合、动静、生克制化之间，有一个一定不易之理在里头，拿这个卦理评到中庸之极至处，虽万般纷纭论头，一理可以融贯矣。

夫人有贤不肖之殊，卦有过不及之异，太过者损之斯成，不及者益之则利——贤不肖之殊，人生之不齐也，过不及之异，卦爻之不齐也。

人以中庸之德为主，卦唯中和之象为美；德主中庸则无往而不善，象至中和则无求而不遂。

故卦中动静、生克、合冲、空破、旺衰、墓绝、现伏等处，就有太过不及的理在焉。

大凡卦理只论得中和之道，假如乱动就要搜独静之爻，安静就要看逢冲之一日，月破要出破填合，旬空要出旬值日，动待合，静待冲，克处逢生、绝处逢生、冲中逢合、合处逢冲，这些法则就是“太过者损之斯成，不及者益之则利”。

旧注以用神多现为太过，以用神只一位不值旺令为无气，谓不及，其意浅矣！不知卦中无不有太过不及者，就是动静、生克合冲、旬空月破、旺衰墓绝、伏藏出现，个个字可以当它太过，亦可以当它不及。

此活泼之中自有玄妙，学者宜加意参之。

生扶拱合，时雨滋苗——生我用爻者谓之生，扶我用爻者谓之扶，拱我用爻者谓之拱，合我用爻者谓之合。

生者即金生水类，五行相生也。

扶者即亥扶子、丑扶辰、寅持卯、辰扶未、巳扶午、未扶戌、申扶酉。

拱者即子拱亥、卯拱寅、辰拱丑、午拱巳、未拱辰、酉拱申、戌拱未。

合有二合、三合、六合，二合者即子与丑合类，三合者即亥卯未合成木局类，六合者即六合卦也。

此节亦承上文而言，不及者宜益之耳。

倘若用神衰弱冲破，得了生扶拱合，就如旱苗得雨，则苗勃然兴之矣！倘若卦中忌神衰弱冲破，得了生扶拱合，谓之助纣为虐，其祸愈甚矣！学者宜别之，下三条仿此。

克害刑冲，秋霜杀草——克者相克，即金克木类是也。

害者六害，即子害未、丑害午、寅害巳、卯害辰、申害亥、酉害戌是也。

刑者即寅巳申等类是也。

冲者子午相冲等类是也。

此亦接上文而言，倘用神衰弱，并无生扶拱合，反见克害刑冲，故喻之秋霜杀草也。

大凡刑冲克三者卦中常验，六害并无应验，尤当辨焉。

长生帝旺，争如金谷之园——长生即火长生于寅类也，帝旺即火帝旺于午类也，用神遇之，虽衰弱者亦作有气论，故以金谷譬焉。

此节论用神长生帝旺在日辰上头，不言长生帝旺于变爻里边，若以变爻遇帝旺而言误矣！假如午火又化出午火来，这是伏吟卦了，有什么好处？安得以金谷喻之？大凡用神帝旺于日辰上主速；长生于日辰上主迟。

盖长生犹人初生，长养以渐，帝旺犹人壮时，其力方锐，所以长生迟而帝旺速也。

死墓绝空，乃是泥犁之地——死、墓、绝皆从长生上数起，空是旬空；死者亡也，犹人病而死也；墓者蔽也，犹死而葬于墓地；绝者魇绝也，犹人死而根本断绝也；空者虚也，犹深渊薄冰之处，人不能践履也。

泥犁，地狱名，言其凶也。

这四者与克害刑冲意思相仿，又引有过不及之意。

倘用神无生扶拱合，反遇死墓绝空，故以泥犁喻之。

大凡卦中爻象，只讲得长生、墓、绝三件，向日辰是问，就是变出来的也要看，唯沐浴、冠带、临官、帝旺、衰、病、死、胎、养不可向变出之爻是问。

若化出来的，当以生克冲合、进神退神、反吟伏吟论也。

日辰为六爻之主宰，喜其灭项以安刘——日辰乃卜筮之主，不看日辰则不知卦中吉凶轻重了。

盖日辰能冲起、冲实、冲散那动、空、静、旺的爻象，能合能填月破之爻，衰弱的能扶助帮比，强旺的能抑挫制伏，发动的能去克得，伏藏的能去提拔，可以成得事，可以坏得事，故为六爻之主宰也。

如忌神旺动，用神休囚，倘得日辰去克制那忌神，生扶了用神，凡事转凶为吉，故曰：“灭项兴刘”。

月建乃万卦之提纲，岂可助纣而为虐——月建乃卜筮之纲领，月建亦能救事坏事，故言万卦之提纲。

若是卦中有忌神发动克伤用神，倘遇月建生扶那忌神，这是助纣为虐了。

倘忌神克用神，如遇月建克制忌神，生扶那用神，就是救事了。

凡看月建只论得生克，与日辰相同。

太凡月建的祸福不过司权于月内，不能始终其事，而日辰不论久远，到底有权的。

就是长生、沐浴、冠带这十二神与日辰固有干系，与月建上不过只论得月破，休囚旺相生克。

今有人说衰病死墓于月建上不好，长生帝旺于月建上好，种种误传不可信也。

最恶者岁君，宜静不宜动——即本年太岁之爻曰岁君，系天子之象，既能最恶，岂不能最善？既宜安静，岂不宜发动乎？若是太岁那一爻，临忌神发动，来冲克世身用象，主灾厄不利，一岁之中屡多驳杂，故曰最恶，故宜安静。

此言岁君若临忌辰则宜静而不宜动也，若是太岁那一爻动来生合世身之象，主际遇频加，一岁之中连增喜庆，当言最善，亦宜发动。

若用神临之，其事必干朝廷，若日辰动爻冲之，谓之犯上，毋论公私，皆宜谨慎可也。

最要者身位，喜扶而不喜伤——身即月卦身也，“阳世则从子月起，阴世还从午月生”，其法见《启蒙节要》篇内。

大抵成卦之后，看卦身现与不现，与月建、日辰、动爻有无干涉，则吉凶便知。

占事为事体，占为为人身，唯喜生扶拱合，不宜克害刑冲。

凡占卦以身为占事之主，故曰“最要”也。

世为己应为人，大宜契合；动为始变为终，最怕交争——交重为动，动则阳变为阴，阴变为阳，卦中遇此，当以动爻为事之始，变爻为事之终。

发动之爻变克变冲，谓之交争。

凡世应宜生合用神，怕变克冲也。

应位遭伤，不利他人之事，世爻受制，岂宜自己之谋——应位者，该当一个用神解说。

如占他人亦各有用神分别，或占交疏之人及无尊卑之人，是应为他人也；倘占父友、家主、师傅辈，这是父母爻为用神了；子孙之友，这是子孙爻为用神了，妻妾奴婢，这是妻财爻为用神了。

那父友、自友及子孙之友，虽是他人，当分别老幼称呼名份取用，不可一概以应位误断。

如卜损益自己之事，以世爻为自己也，世若受制，岂宜自己之谋乎？世应俱空，人无准实——此节亦引上文而言世应也。

但凡谋事，势必托人，世空则自己不实，应空则他人不实，若世应皆空，彼此皆无准实，谋事无成。

或世应空合，谓之虚约而无诚信。

如托尊长辈谋事而得父母爻生合世爻，托之自然有益，倘或应空，总得长辈之力，而那一边不实，亦难成事也。

内外竞发，事必翻腾——竞者冲克也，发者发动也。

凡占的卦内外纷纷乱动，乱冲乱击，是人情不常，必主事体反复翻腾也。

世或交重，两目顾瞻于马首，应如发动，一心似托于猿攀——马首是瞻，或东或西；猱猿攀木，自心靡定。

世以己言，应以人言。

书曰：“应动恐他人有变，世动自己迟疑”，皆言其变迁更改，不能一其思虑耳。

此引上文世应彼我之意，又引竞发有翻腾而言。

其事之吉凶，总不外乎生扶拱合克害刑冲空破间耳。

用神有气无他故，所作皆成；主象徒存更被伤，凡谋不遂——用神者，如占文书、长辈，以父母爻为用神之类是也。

主象者亦即用神也。

“故”字该作“病”字解。

何谓之病？凡用神同刑冲克害就是病了。

如卦中用神旺相遇了病，可待去病日期，亦能成事；如旺相而又无刑冲克害等病，凡谋必从心所欲，无不可成矣。

倘用神衰弱无气，而又遇月建日辰刑冲克害，犹如一个天元不足、瘦弱不堪的人，岂可再加之以病乎？故爻弱而又受刑冲克害者，凡事枉费心力，终无可成之理。

盖用爻虽然出现，别无生助，而卦中又无原神，纵有而值空破坏者，谓之主象徒存，徒存者徒然出现也，谋事焉能遂意哉！有伤须救——伤，伤克用神之神也；救，救护用神之神也。

如申金是用神而被午火发动来克，则申爻有伤矣。

若得日辰是子，或动爻是子，子去冲克午火，或亥日亥爻制伏午火，则午火有制，而申金岂非有救乎？倘月建冲克用神，得日辰去生合用神，又或日辰去克用神，卦中动出一爻生它，这便是有伤得救了。

凡遇有伤得救，每事先难后易，先凶后吉，用神得救乃为有用耳。

无故勿空——故者，谓受伤的意思，“勿”字该当它“不”字解说。

大凡旬空之爻，安静又遇月建日辰克制，这是有过之空了，即使出旬值日，亦不能为吉为凶，这样旬空，到底无用之空矣。

若旬空之爻发动，或得月建日辰生扶拱合它，或日辰冲起它，或动爻生合它，这是无故之空，待其出旬值日得合之时，仍复能事，故曰无故之空爻，勿以为空也。

虽值旬空而没有受月建日辰克伤的，不可当它真空论。

又如用神化回头克，又见会局来克，来克太过，岂不是有伤了？若是日月不伤它，用神一空则不受其克，亦称“无故”矣。

古有避凶之说，亦近乎无故之理。

旧注误以无伤克之爻不可空，日月二建克它又宜空，大失先天之妙旨，又失是篇之文理矣。

空逢冲而有用——凡遇卦爻旬空，今人不拘吉凶，概以无用断之，殊不知见日辰冲亦有可用之处。

盖冲则必动，动则不空，所以“空逢冲而有用”也。

合遭破以无功——此节独言合处逢冲。

盖卦爻逢合，如同心协力，事必克济，凡谋望欲成事者，得之则无不遂矣。

倘合处遇冲刑破克，唯恐奸诈小人两边破说，必生疑惑猜忌之心。

如寅与亥合，本相和合，若见申日或遇申爻动来冲克寅木，则害了亥水矣。

故曰：“合遭破以无功”。

合者成也，和好之意；破者散也，冲开之意。

凡遇成事而得合处逢冲之卦者，事必临成见散；凡欲散之事而得合处逢冲之卦者，必遂意也。

冲中逢合者反是。

自空化空，必成凶咎——自空者，用爻值旬空也；化空者，亦言用爻化值旬空也；凶咎，言不能成事。

此节亦引上文谋望之事，倘用爻空或用爻动化空，则动有更变，空有疑惑，事必无成，故曰“凶咎”也。

刑合克合，终见乖淫——合者和合也，凡占见之无不吉利。

然人不知合中有刑有克；合而有克，终见不和合，而有刑终见乖戾。

且如用神未字为财爻，午字为福爻，午与未合，然午带自刑，名为刑合。

又如子字为财爻，子与丑合，丑土能克子水，谓之克合。

如占妻妾，始合终背，诸事终乖戾也。

动值合而绊住——大凡动爻不遇合然后为动，若有合则绊住而不能动矣。

既不能动，则不能生物克物矣。

如日辰合子，须待冲其本爻日至，可应事之吉凶；如旁爻动来合之，须待冲那旁爻之日至，可应事之吉凶矣。

假如用丑土财而子日合之，待未应事，子爻合之待午日应事。

又如子孙爻动而被日辰合住，则不能生财，待冲动子孙期至，方有财也。

余仿此。

静得冲而暗兴——大凡不发动的爻，不可言之安静，若被日辰冲之，则虽静亦动，谓之暗动。

犹如人卧而被人呼唤，既不能安然而睡，即是卦中发动的能冲得安静的爻。

且爻遇暗动者，犹人在私下作事也，暗动之爻生扶我，定叨私下一人帮衬；倘或克害我，定被一人在私下谋损。

其理深微，应事在于合日。

入墓难克，带旺匪空——入墓难克者，言动爻入墓不能去克他爻也，又言他爻入墓不受动爻所克也。

假如寅木发动本去克土，倘遇未日占卦，那木入墓于未日，或化出是未，是入墓于未爻也。

则不能去克土矣。

又如寅动克土，而土爻遇辰日则入墓于日辰，或化辰爻入墓于变爻，皆不受寅木之克，故曰入墓难克。

旺相者即如春令木旺火相，夏令火旺土相，秋令金旺水相，冬令水旺木相，四季之月土旺金相。

古谓当生者旺，所生者相是也。

此爻空亡不作空论。

又云旺相之爻过一旬，过旬仍有用，故曰“匪空”。

有助有扶，衰弱休囚亦吉——此节独指用神而言也。

且如春天占卦，用爻属土是衰弱休囚，本为不美，倘得日辰动爻生扶拱合，虽则无气，不作休囚论，譬如贫贱之人而得贵人之提拔也。

忌神倘无气，则不宜扶助也。

贪生贪合，刑冲克害皆忘——此节亦指用神而言也。

倘用神遇刑冲克害，皆非美兆，若得旁有生爻合爻，则被贪生贪合，自不为患矣，故曰忘冲忘克。

假如用神是巳，卦中动出寅字来，寅本刑巳，但寅木能生巳火，故巳火贪其生而忘其刑也。

又如卦中动出亥字来冲克巳火，又得动出卯字来，则亥水贪生于卯而忘克于巳也；如寅字动，则亥水贪合于寅而忘冲于巳也。

此乃忘克、忘冲、忘刑之例，余皆仿此，详推可也。

别衰旺以明克合，辨动静以定刑冲——此节分别衰旺、动静、生克制化阴阳之理。

若独别衰旺不辨动静，则胶于所用矣。

如旺爻本能克得衰爻，若安静，纵旺而不能去克衰爻了。

衰爻本不能去克旺爻，若发动了就克得旺爻了。

盖动犹人之起，静犹人之伏；虽则旺相不过一时目下旺，虽则衰弱亦不过目下一时衰，俟旺者退气，衰者得扶，而衰爻可克旺爻矣。

如旺爻动克衰爻而无日辰救护者，立时受其克也。

唯是日辰能冲克得动静之爻，即如动爻生克不得那日辰，若是月建载在卦中，那动爻也能克得它了。

如此则衰旺动静之理明矣。

并不并，冲不冲，因多字眼——并者，谓卦中之爻日辰临之也，冲者，谓卦中之爻日辰冲之也。

“不”字言所并之爻不能并，所冲之爻不能冲也。

何谓不能并？假如子日占卦，卦中见有子爻作用神，日辰并之，倘子爻衰弱，已有日辰并之，便作旺论。

然亦不可子爻化墓、化绝、化克，此谓日辰变坏，不能谓善于爻，而凶反见于本日也，故曰并不能并也。

何谓不能冲？又如子日占卦，卦中见有午字作用神，日辰冲之，如子爻在卦中动来冲克午爻，若得子爻化墓、化绝、化克，此谓日辰化坏，不能为害于午，而其吉反见于本日也。

故曰冲不能冲也。

此二者皆因子日占卦，卦中多这个子爻变坏了，所以如此。

余如此例。

刑非刑，合非合，为少支神——刑，三刑也；合，合局也。

如寅巳申为三刑，丑戌未为三刑，子卯为二刑，辰午酉亥为自刑。

假如卦中有寅巳二字而无申，有寅申二字而无巳，有巳申二字无寅，为少一字而不成刑也。

如亥卯未为三合，申子辰为三合，巳酉丑为三合，寅午戌为三合，假如有亥卯而无未，有未卯而无亥，有亥未而无卯，为少一字而不成合也。

三合三刑之法必须见全，有两爻动则刑合得一爻起，如一爻动则刑合不得两爻起了。

如卦中刑合俱见全，倘俱安静便不成刑合了。

如此占验就明白晓畅矣！爻遇令星，物难我害——令星者，月建之辰也，物者，指卦中动爻而言。

倘用神是月建之辰，而月建乃健旺得令星也，即使动爻来伤，何足俱哉！故曰物难为我之害也。

伏居空地，事与心违——伏者，伏神也。

六爻之内无缺用神，当查本宫首卦用神为伏，卦上六爻为飞，飞为显，伏为隐。

若六爻之中并无用神，而伏神又值旬空，倘无提拔者，谋事决难成就，故曰“事与心违”。

伏无提拔终徒尔，飞不推开亦枉然——亦引上文之意。

伏者，言用神不现而隐伏于下也，如无日月动爻生扶拱合，谓之伏无提挈。

飞者，是用神所伏之上显露神也。

推者，冲也，言冲开飞神使伏神要出也。

空下伏神易于引拔——言伏神在旬空飞爻之下。

盖本爻既空，犹于拦绊，则伏神得引拔而出也。

引者是拱扶并之神，拔者亦生扶拱合，冲飞引伏之意。

制中弱主难以维持——制者，言月建日辰制克也；弱主者，指衰弱之爻也。

如用神衰弱而又被日月二寻制克，纵得动爻生之亦不济事，盖衰弱之爻再遇日月克者，如枯枝朽树，纵有如膏之雨，难以望其生长新根。

此指用神出现而言也，如伏神如是，纵遇并引亦无用矣。

日伤爻真罹其祸，爻伤日徒受其名——日辰为六爻主宰，总其事者也；六爻为日辰臣属，分治其事者也。

是以日辰能刑冲克害得卦爻，卦爻不能刑冲克害于日辰也。

月建与卦亦然。

墓中人不冲不发——大抵用爻入墓则多阻滞，诸事费力难成，须待日辰动爻冲之，或冲克其墓爻，方有用也。

古书云：“冲空则起，破墓则开”。

鬼上身不去不安——“身”，借用而言世也。

但凡官鬼持世爻上，如自己若非职役之人，以官鬼为忧疑阻滞之神，须得日辰动爻冲克去之，方可安然无虑矣。

或忌神临于世上亦然，但不可克之太过，恐我亦伤。

先圣曰：“人而不仁疾已甚，乱也”，唯贵得其中和耳。

德入卦而无谋而不遂，忌临身而多阻无成——德，合也，和合中自有恩情德义。

故凡谋为，一神动来合世，或用神化得生合，或日辰临用合世，或日辰生合用爻，皆德入卦中，而无谋不遂矣。

但合处逢冲恐有更变。

倘忌神如是，则多阻而无成矣。

卦遇凶星避之则吉——凶星即是忌神。

凡用爻被月建日辰伤克，不论空伏，始终受制，无处可避。

如无月日伤克，独遇卦爻中忌神发动来伤，若用爻值旬空伏藏不受其克，谓之避，待冲克忌神之日，其凶自散也。

如用爻出现不空便受其毒，难免其伤也，故曰：“避之则吉”。

爻逢忌杀敌之无伤——爻者用爻也，如求财以财爻为用之类是也。

“敌”，救护之意，譬如求财，卦中财爻属木，倘有金爻动来克财，凶也，或得火爻发动克金，则金爻自治不暇，焉能克木？木爻无患矣！故曰：“敌之无伤”。

主象休囚，怕见刑冲克害，用爻变动，忌遭死墓绝空——主象亦言用神也，如值休囚，已不能为事矣，岂可再见刑克？如用神发动，犹人勇往直前，岂可自化墓绝？用化用有用无用，空化空虽空不空——用神化用神，有有用之用神，有无用之用神。

有用者，用神化进神；无用者，用神化退神并伏吟卦也，故以“有用无用”分别之。

空爻安静则不能化空，爻发动则能化，既发动，动不空也，化出之空亦因动而化。

凡动爻值空，或动爻变空，皆不作真空论，出旬有用矣。

养主狐疑，墓多暗昧，化病兮伤损，化胎兮勾连——长生、沐浴、冠带、临官、帝旺、衰、病、死、墓、绝、胎、养，此十二神，卦中唯是长生、墓、绝三件，卦卦看，爻爻要查，其余沐浴、冠带、临官、帝旺、衰、病、死、胎、养各神，俱各有生克冲合、进神退神、伏吟反吟论，不可执疑于养主狐疑，病主伤损，胎主勾连。

《十八论》内已明论之，学者宜自详辨。

凶化长生，炽而未散——用爻化入长生者吉；如凶神化入长生者，则其祸根始萌，日渐增长也，必待墓绝日始锄其势。

吉连沐浴，败而不成——沐浴，其名败神，又称沐浴煞，乃无廉无耻之神，其性淫败，然而有轻重之分别。

即如金败于午，败中兼克；寅木败于子，败中兼生；卯木败于子，败中兼刑；水败于酉，败中兼生；土败于酉，败中兼泄气；火败于卯，败中兼生。

唯占婚姻最宜忌之。

倘夫择妻姻，得财爻而化沐浴兼生者，必败门风，兼克者，因奸杀身。

即如诸占，倘世爻化之，生者因色坏名，克者因奸丧身，有救者险里逃生。

故曰吉神不可化沐浴也。

戒回头之克我，勿反德以扶人——回头克乃用神自化忌神，如火爻化水之类是也。

诸占世爻、身爻、用爻遇之不吉也。

凡用神动出生合世爻，是有情于我，谋为易成也；或用神发动不来生合世身，而反生合应爻及旁爻者，皆谓反德扶人，凡占遇之，所求不易，是损己利人之象也。

恶曜孤寒，怕日辰之并起——“恶曜”，指忌神言也；“孤”，孤独无生扶拱合也；“寒”，衰弱无气也。

凡占遇忌神孤寒，则永无损害我矣。

唯怕日辰并起，而孤寒得势，终不免其损害，如值月建，真可畏也。

用爻重叠，喜墓库之收藏——如卦中用爻重叠太过，最喜用神之墓持临身世，谓之归我收藏也。

事阻隔兮间发，心退悔兮世空——间爻者，世应当中两爻是也。

盖此二爻居世应之中，隔彼此之路，动则有人阻隔。

要知何等人阻隔，以五类推之，如父母动即尊长之辈是也。

凡世爻旬空其人心怠意懒，不能勇往精进以成其事，故曰“心退悔兮世空”。

卦爻发动须看交重，动变比和当明进退——凡卦发动之爻须看交重，交主未来，重主已往。

如占逃亡，见父母并朱雀发动，若爻是交，当有人来报信，如值重爻，则信已先知，他仿此。

动变比和者，指言进退二神也，如寅木化卯是进神，卯变寅是退神，《十八论》内详明。

进主上前，退主退后。

煞生身莫将吉断，用克世勿作凶看，盖生中有刑害之两防，合处有克伤之一虑——煞者，忌神也；生者，合也；身者，如自占以世而言也。

如卦中忌神发动，则有伤于用神矣，既使生合我，有何益哉？况生合之中有刑、有害、有克，如忌神生世兼有刑克者，不但谋事无成，所求不得，恐因谋而致咎。

即如一人乡试于辰月癸酉日，卜得节之坎卦，世爻巳火化寅木忌神，生中带刑，又卯木忌神暗动生世，后至临场病。

此是忌生身也，生中带刑也。

害者相同，克者尤重。

又如用神动来克世，谓之物来寻我，凡谋易就，勿因克我当作凶看，得用神克世本是吉也，不宜又去生合应爻，谓之厚于彼而薄于我，则虽用神克世，亦作凶看，不可不知也。

刑害不宜临用，死绝岂可持身——凡用神、身、世遇日辰相刑，必主不利，占事不成，占物不好，占病沉重，占人有病，占妇不贞，占文卷必破绽，占讼有刑害。

动爻不过坏事，大概相仿，化者亦然，须推衰旺生克，分其轻重详之。

死绝于日辰之爻临持世身用神者，诸占不利，变动化入者亦然。

然有绝处逢生之辨，学者宜知。

动逢冲而事散——盖冲之一爻不可一例推之。

如旬空安静之爻，逢冲曰起；旬空发动之爻，逢冲曰实；安静不空之爻，逢冲曰暗动；发动不空之爻，逢冲曰散，又曰冲脱。

凡动爻而逢冲散脱者，吉不成吉，凶不能成凶也。

绝逢生而事成——大凡用神临于绝地，不可执定绝于日辰论之，用神化绝皆是也，倘遇生扶，乃凶中有救，大吉之兆，名曰“绝处逢生”。

如逢合住，须冲破以成功——卦中用神忌神遇日辰合，或自化合，或有动爻来合，不拘吉凶，皆不见效，须待冲破日期可应事之吉凶。

假如用爻动来生世，凡事易成，若遇合住，则又阻滞，须待冲之日，事始有成。

此下皆断日期之法也。

若遇休囚，必生旺而成事——断日期之法不可执一，当以活法推之，庶无差误。

如用爻合住，因以冲之日期断矣。

或用爻休囚，必生旺之期能成其事，故无气当以旺相月断之。

如用爻旺相不动，则以冲动月日断之。

如用爻有气发动，则以合日断之。

或有气动合日辰，或日辰临之动，或日辰临之动来生合世身，即以本日断之。

若用爻受制，则以制煞日月断之。

若用多得时旺动，而又遇生扶，此为太旺，当以墓库日月断之。

若用爻无气发动而遇生扶，即以生扶月日断之。

若用爻入墓，当以冲墓冲用月日断之。

若用爻旬空安静，即以出旬逢冲之日断之。

若用爻旬空发动，即以出旬值日断之。

若用爻发动旬空被合，即以出旬冲日断之。

若用爻旬空安静被冲，即以出旬合日断之。

若用爻旬空发动逢冲，谓之冲实，即以本日断之。

以上断法撮其大矣，其中至妙之理，学者自当融通活变，分其轻重，别其用忌，断无差矣。

速则动而克世，缓则静而生身——此亦断日辰之法也。

如来人定其迟速，若用神动而克世，来期甚速；如动而生世则迟；如静而生世则又迟矣。

更宜以衰旺动静推验；则万无一错。

如衰神发动克世，比旺动来克者又缓矣，余仿此。

父亡而事无头绪，福隐而事不称情——此一节指言公事，当看文书，文书即为父母爻也。

凡占功名、公门、公事，以父母爻为头绪，当首赖文书，次尊官鬼，如文书爻空亡，恐事未的确。

故曰：“父亡而事无头绪”。

凡占私事以子孙爻为解忧喜悦之神，又为财之本源，岂可伏而不现？故曰“福德隐而事不称情”也。

鬼虽祸灾，伏犹无气——官鬼一爻，虽言其祸灾之神煞，然六爻之内亦不可无，宜出现安静，不宜藏伏，藏伏了谓之卦中无气，况那官爻诸占皆有可赖之处，故此要它。

即如占名以官为用，占文书以官爻为原神，占讼以官爻为官，占病以官爻为病，占盗贼以官爻为盗贼，占怪异以官爻为怪异，占财以无官爻恐兄弟当权不无损耗。

子虽福德，多反无功——“多”，多现；“反”，受克。

唯占名子孙为恶煞，除此皆以子孙之爻为福德神也。

占药以子孙之爻为用神，若卦中多现，必用药杂乱，服之无功。

如占求财遇子孙爻受伤，不唯无利，恐反致亏本。

究父母推为体统，论官鬼断作祸殃，财乃禄神，子为福德，兄弟交重，必至凡谋多阻滞——此虽概言五类之大略，然亦有分别用之。

假如占终身，以父母爻论其出身，如临贵人有煞，是官家之后，如临刑害无气，乃贫贱之儿。

如占祸殃，当推官鬼附临何兽，或值玄武即盗贼之殃。

财乃人之食禄，故曰“禄神”；子孙可解忧克鬼，故曰“福德”。

兄弟为同辈劫财，动则克神争夺，故曰“凡谋多阻滞”也。

卦身重叠，须知事体两交关——卦身即月卦身也，其法“阳世还从子月起，阴世还从午月生”，《启蒙节要》论明矣。

凡卦身之爻为所占事之体也，若六爻中有两爻出现，必是鸳鸯求事，或事于两处。

若带兄弟必与人同谋，兄弟克世或临官鬼发动，必有人争谋其事也。

卦中不出现，事未有定向，出现生世、持世、合世，其事已定。

宜出现不宜动，动则须防有变，如变坏则事变坏矣！若持世，知此事自可掌握；若临应，知此事权柄在他。

或动他爻变出者，即知此人亦属其事。

如子孙为僧道子侄辈类。

或伏于何爻之下，亦依此类推详。

如六爻飞、变、伏皆无卦身，其事根由未的，空亡墓绝者诸事难成。

大抵卦身当作事体看，不可误作人身看。

若占人相貌美恶，以卦身看可知矣。

凡遇身克世则事寻我吉，世克身则凶，若得身爻生合世爻更吉。

虎兴而遇吉神，不害其为吉；龙动而逢凶曜，难掩其为凶；玄武主盗贼之事亦必官爻；朱雀本口舌之神然须兄弟；疾病大宜天喜，若临凶煞必生悲；出行最怕往亡，如系吉神终获利。

是故吉凶神煞之多端，何如生克制化之一理——大抵卜易当执定五行六亲，不可杂以神煞乱断。

盖古书神煞至京房先生作易，乱留吉凶星曜以迷惑后学，如天喜、往亡、大煞、大白虎、大玄武之类皆是。

今人宗之无不敬信，然神煞太多岂能辨用？合以六兽而言其法，莫不以青龙为吉，以白虎为凶，见朱雀以为口舌，见玄武以为盗贼，不分临持用神、原神、忌神、仇神，概以六兽之性断之，大失先天之妙旨。

何则？白虎动固凶也，若临所喜之爻，生扶拱合于世身，则何损于吾？故曰凶不害其为吉。

青龙动固吉也，若临所忌之爻刑冲克害乎用神，则何益于事？故曰虽吉而难掩其为凶。

朱雀虽主口舌，然非兄弟并临，则不能成口舌也。

玄武虽主盗贼，若非官爻并临，则不能称盗贼也。

盖六兽之权依于五行六亲生克故也。

又如天喜吉星也，占病遇之虽大象凶恶，竟不以死断，因天喜故也，若临忌神，我必以为悲而不以为喜。

往亡，凶煞也，出行遇之，虽大象吉利，竟断其凶，因死之故也，若临所喜之爻动来生扶拱合世身用爻者，吾必以为利而不以为害也。

盖神煞之权轻而五行之权重故也。

由是观之，遇吉则吉，遇凶则凶，系与此而不系于彼，有验于理而验于煞，何必徒取幻妄之说哉！不然，吾见其纷纷繁剧，适足以害其理而乱人心，岂能一一中节耶？盖神煞无凭，徒为断易之多歧，而不若生克制化之一理为妥，能明其理则圆神活变，自有条理而不惑矣。

六亲本也，六兽末也，至于天喜、往亡、天医、丧车吉神凶煞末中之至末也。

欲用之者唯六兽可也，必当急于本而缓其末。

然六兽但可推其性情形状，至于吉凶得失，当专以六亲生克为主。

学能如此，则本末兼赅，斯不失其妙理而一以贯之矣！呜呼！卜易者知前则易——世人卜易皆泥古法，能变通鲜矣。

故有龙虎推其悲喜，水火断其雨晴，空亡便以凶看，月破皆言无用，身位定为人身，应爻概称他人，凡此之类，难以枚举。

刘伯温先生作是书，取理之长，舍义之短，阐古之幽，正今之失，凡世之执迷于前法者，亦莫不为这条解。

有志是术者苟能究明前说，自知能变之道矣，其于易也何有？求占者鉴后则灵——推占者固当通变，而求占者亦不可不知求卜之道也，后诚心是也。

筮必诚心——圣人作易，幽赞神明，以其道合乾坤故也。

故凡卜易，必须真诚敬谨，专心求之，则吉凶祸福自无不验，今人求卜多有科头跣足，短衫露体，甚至有不焚香不洗手者，更有富贵自骄，差家人代卜，或烦亲友代卜，孰不知自虽发心而代者未必心虔？忽略如此而欲求神之咸格者，未之有也，可不慎欤？何妨子日——阴阳历书中有“子不问卦”说，故今人多忌此日。

刘国师谓吉凶之应皆感于神明，神明无往不在，无时不格，能格其神，自无不验矣。

故凡卜易唯在人之诚不诚，不在日之子不子也。

以上全篇总说断易之法，乃通章之大旨，不如此则诸事难决，有志于是者当先观此篇，若能沉潜反复，熟读玩解，此理既明，则事至物来，迎刃而解矣！其于卜易也何有？二、天时天道杳冥，岂可度斯夫旱潦？易爻微渺，自能验彼之阴晴。

当究父财，勿凭水火——《天玄赋》、《易林补遗》皆以水火为晴雨之主，而不究六亲制化，盖执一不通之论也。

且如以水爻为雨，其言旺动骤雨，休囚微雨，然水居冬旺则雨，雨岂独骤于秋冬而轻微于春夏耶？知乎此不攻自破矣？凡卜天时，当看父财，勿论水火也。

妻财发动，八方咸仰晴光，父母兴隆，四海尽沾雨泽——以父母爻为雨，财动则克制雨神，所以主晴。

应乃太虚，逢空则雨晴难拟——占天时，应空则雨晴难拟，须凭父财及日辰断之。

世为大块，受克则天变非常——就为天，万物之体也；世为地，万物之主也。

若世受动爻刑克，必有非常之变。

日辰主一日之阴晴——如父母爻动被日辰克制者，不雨；倘父母爻动，日辰生扶，主大雨；财爻动，日辰生扶，主烈日。

日辰为主也。

子孙管九天之日月——阳象子孙为日，阴象子孙为月，旺则皎洁，衰则暗淡，空伏蒙蔽，墓绝暗晦。

墓宜逢冲，绝宜逢生。

若论风云，全凭兄弟——风云当看兄弟爻，以旺动衰静论风云大小浓淡。

若问顺风逆风莫看兄弟，以子孙为顺风，以官鬼为逆风。

要知雷电，但看官爻——官鬼在震宫动有雷，旺相霹雳，化进神亦然。

或卦无父母，虽雷不雨，父母值日方有雨也。

更随四季推详——此节引上文而言，冬令不可以雷断矣。

须配五行参决——五行各有时旺，春令多霜雪冰雹，夏秋多雷电朝露。

晴或逢官，为烟为雾——卦得晴兆，官鬼若动，有浓烟重雾，恶风阴晦，冬或大寒，夏或大热。

雨而遇福，为电为虹——卦得雨兆，子孙若动，有闪电彩虹，盖子孙主彩色，虹与电亦有其象，故以类而推之。

应临子孙，碧落无瑕疵之半点——凡应临子孙动者，日必皎洁，或财临应动化福亦然。

世临土鬼，黄沙多漫散于千村——或父母爻空伏而世临土鬼发动，是落沙天也，待父爻出空出透日，方有雨也。

三合成财，问雨那堪八卦——卦有三合成财局，有彩霞无雨，三合父局有雨。

五乡连父，求晴怪杀临空——五乡者，金木水火土五行也，唯父爻为雨，以财爻为忌煞。

若求晴最怪财爻旬空。

财化鬼阴晴未定——财主晴明，鬼主阴晦，如遇财鬼互化，或鬼财皆动，必主阴晴不定。

父化兄风雨靡常——父主雨，兄主风，两爻互化或俱发动，皆主风雨交作。

凡论先后，当以动为先，变为后，俱动则以旺为先，衰为后。

母化子孙，雨后长虹垂带练；弟连福德，云中日月出蟾珠——日月虹霓皆属子孙，若遇父爻化出，必然雨后见虹，兄爻化出则是云中见日。

父持月建，必然阴雨连旬——如求晴岂宜父持月建，若无子孙同财爻齐发，是必连旬阴雨也。

兄坐长生，拟定狂风累日——长生之神，凡事从发萌之始。

如父爻逢之，雨必连朝；兄爻逢之，风必累日；官爻逢之，阴云不散；财爻逢之，雨未可望。

须至墓绝日，然后雨可止，风可息，云可开，阴可晴也。

父财无助旱潦有常——官鬼父母无气而财爻旺动者必旱，子孙妻财无气而父母旺动者必潦。

遇此最怕日月动爻来生扶，则潦必至淹没，旱必至枯槁。

如父财二爻虽旺动，却有制伏，又无扶助，纵旱有日，纵潦有时。

福德带刑日月必蚀——子孙带刑化官鬼，或官鬼动来刑害，或父带螣蛇来克，皆主日月有蚀；阳爻日，阴爻月。

雨嫌妻位之逢冲——占雨若财爻暗动，则父受其暗伤，雨未可望。

晴利父爻之入墓——发动父爻入墓，而无日辰动爻冲开墓库，则雨止。

子伏财飞，檐下曝夫犹抑郁——财爻主晴，不主日，得子孙出现，发动旺相，然后有日。

倘无子孙则财爻无根，官鬼必专权，非久晴之兆也。

父衰官旺，门前行客尚趑趄——雨以父为主，得官爻旺动有雨，如父爻居空地，仍为无雨，必密云凝滞不散之象，父爻出旬逢冲当有雨也。

福合应爻，木动交而游丝漫野——子孙乃旷达之神，若临木动应交合，或在应上生合世身，必是风和日暖，游丝荡飏之天也。

鬼冲身位，金星会而阴雾迷空——鬼临金爻，动来冲克世身，或冲克应爻，或临应上发动，皆主有浓烟重雾蔽塞效野之象。

卦值暗冲，虽空有望——如占雨父空，占晴财空，若日辰冲之，则冲空不空，欲定日期，出旬有望。

爻逢合住，纵动无功——父动雨，财动晴，理固然也，若被日辰合住，虽动犹静，待日辰冲父之日可雨，冲财之日可晴也。

合父鬼冲开，有雷则雨，合财兄克破，无风不晴——如动爻合住父爻，得官爻去冲动父爻，先雷后雨；财被动爻合住，得兄弟克破动爻，无风则不晴。

坎巽互交，此日雪花飞六出——坎巽者，指言父兄两动，在冬令占，有风雪飘扬之象。

阴阳各半，今朝霖雨慰三农——阴晴者，言官父二神也，如求雨见官父皆旺动而无冲合伤损，当日有雨。

兄弟木兴系巽风，而冯夷何其肆虐——遇兄弟属木，在巽宫旺动刑克世爻，当有飓风之患，如父亦旺动，主风雨交作也。

妻财发动属乾阳，而旱魃胡尔行凶——财爻发动，或变入乾卦，而又遇月建日辰生扶合助者，必主大旱。

六龙御天，只为蛇兴震卦——震为龙象，若见青龙或辰爻在此宫旺动者，必有龙现。

从父化辰先雨后龙，如辰化父先龙后雨。

父爻安静或空伏，龙虽现而无雨，化财亦然。

五雷驱电，盖缘鬼发离宫——有声曰雷，无声曰电。

若鬼在离宫动，当以五雷驱电断之，盖离为彩色之象故也，火鬼亦然。

土星依父，云行雨施之天；木德扶身，日暖风和之景——土主云，父主雨。

故土临父动有云行雨施之象。

木主风，财主晴，故木临财动有日暖风和之景。

半晴半雨，卦中财父同兴——妻财父母俱动，必然半晴半雨；父衰财旺晴多雨少，父旺财衰雨多晴少。

多雾多烟，爻上财官皆动——财动主晴，鬼动主阴，官旺财衰，大雾重如细雨，鬼衰财旺，烟迷少顷开晴。

身值同人，虽晴而日轮含曜；世持福德，纵雨而雷鼓藏声——凡兄弟持世，动则克财，财若旺相，亦非皎洁天气；子孙持世，动则克官，官若发动，虽雨必无雷声。

父空财伏，须究辅爻。

克日取期当明占法——辅爻者即原神也。

占雨以父母爻为用神，以官鬼爻为原神；占晴以财爻为用神，以子孙爻为原神。

如用神空伏、衰旺、动静、出现、墓绝、合冲、月破，当以病药之法决断日期。

今以用神为法，原神之例如之。

即如用神伏藏；俟用神出透之日应事；如用神安静，俟冲静之日应事；如用神旬空安静，俟出旬逢冲之日应事；如用神静空逢冲，谓之冲起，俟出旬逢合之日应事；如用神静空逢合，俟出旬逢冲之日应事；如用神发动而无他故者，俟逢合之日应事；如用神旬空发动逢冲，谓之冲实，本日应事；如用神发动逢合、动空逢合及静而逢合者，皆俟冲日应事；如用神入墓于日辰者，俟冲用神之日应事；如用神自化入墓者，俟冲开墓库之日应事；如用神被旁爻动来合住，或自化出作合，俟冲开合我之爻之日为应事；如用神月破，俟出月值日或逢合之日应事；如用神绝于日辰，或化绝于爻者，俟长生日应事；如原神会局来生，而用神伏藏，俟出透之日应事；如旬空，俟出旬之日应事。

故合待冲、冲待合、绝待生、墓待开、破待补、空出旬、衰待旺等法，远断月日，近断日时，故曰：“克日取期当明占法”也。

雨宜察父爻之空不空，晴宜察财爻之伏不伏。

既知用神，还宜兼察原神，故曰“父空财伏须究辅爻”。

“须”字当作“兼”字解，而古注疑以占雨而父空，不必宗父爻，当以辅爻推之，占晴而财爻伏，不必宗财爻，当以辅爻断，以词言义，故予琐陈。

要知其详，别阴阳可推晴雨；欲知其细，明衰旺以决重轻——此节言其大略而已。

“阴阳”，动变之意；“重”，大也，“轻”，小也，以旺衰决雨之大小也。

能穷易道之精微，自与天机而吻合。

三、年时阴晴寒暑天道之常，水旱兵灾年时之变，欲决祸福于一年，须审吉凶于八卦——年时，一年中四时事也，国家、官府、天道、人物皆在六爻内也。

初观万物，莫居死绝之乡；次察群黎，喜在旺生之地——万物属初爻，临财福吉，临官鬼凶；二爻为人民之位，遇子孙四时安乐，逢官鬼一岁多灾。

三言府县官僚，兄动则征科必追；四论九卿宰相，冲身则巡警无私——三爻以有司官断，生合世爻有仁民爱物之心；若临子孙，清廉正直；若临官鬼，残酷不仁；临兄弟发动克世，征科急迫。

若九卿上司，皆看四爻，临子孙生合世身，必然治国忧民，正直无私。

五为君上之爻，六为皇天之位——五爻为天子之位，最不宜动来刑克世爻，其年必受朝廷克剥。

若临财福生合世爻，必有君恩，化出父母当有赦宥；空动有名无实。

六爻为天，若空，其年必多怪异事，盖天无空脱之理，所以主有变异也。

应亦为天，克世则天心不顺；世还为地，逢空则人物多灾——应爻又作外郡，世爻又作本境看。

太岁逢凶乘旺，有温州之大飓——太岁乃一年主星，唯遇子孙妻财为吉，其他皆非所利。

如临兄动，其年多风，克世必有风灾。

流年直鬼带刑，成汉寝之轰雷——太岁临官鬼动，多雷多灾，六爻无官，年月不带或衰绝皆吉。

发动妻财，旱若成汤之日；交重父母，潦如尧帝之时——若止占年时水旱，妻财临太岁发动而父爻衰弱者，必主亢旱；若父持太岁发动，子孙衰弱者，主大水。

猛烈火官，回禄兴灾于照应——火鬼发动主有火灾，若与世无干而与应爻有关碍者，邻人被灾也。

以内外论远近耳。

汪洋水鬼，玄冥作祸于江淮——水鬼发动主有水灾，在外卦动他处淹没，在内卦动近处河决，若不克世虽溢无事。

尤怕属金，四海干戈如鼎沸——金鬼发动恐刀兵，冲克应爻、生合五爻是朝廷征讨；如在外卦又属他宫，克五爻或克太岁，是外番侵犯中华。

或两鬼具动，必非一处作乱；或化回头克，月建日辰动爻克制，虽反叛不妨。

如休囚动，乃是盗贼。

更嫌值土，千门疫厉苦祸同——土鬼发动或临白虎，皆主瘟疫，若克世人多病死，有制不妨。

逢朱雀而化福爻，财动则旱蝗相继——鬼带朱雀动，刑克身世，主有蝗虫之灾，盖朱雀能飞故也。

遇勾陈而加世位，足兴则饥馑相仍——勾陈职专田土，官鬼逢之，必非大有之年，持世克世定是歉收之岁；财化兄或与鬼俱动，则当饥馑相仍。

莽兴盗起，由玄武之当官——鬼加玄武动克世爻，其年必多盗贼；若临金冲克岁君或五爻者，谋动干戈，扰乱四海以犯上也。

灾　异多，因螣蛇之御世——螣蛇乃怪异之神，在第六爻上动，虽非官鬼，主有变异；鬼在六爻上动，虽非螣蛇，亦主变异也。

若在乾宫，天鼓两鸣于元末——螣蛇官鬼动，若在乾宫，主有天鼓鸣之异。

以五类分别，如金爻子孙或化入兑卦者，有星月之异。

余仿此。

如当震卦，雷霆独异于国初——螣蛇动在震宫，有雷霆之异，如夏秋间无云雨雷霆震也。

震卦为龙，若临辰或化辰，主有龙现之象。

艮主山崩，临应则宁都有五石之陨——螣蛇鬼在坤宫动者，主有地震，逢金则有声，带刑则崩裂。

坤卦为牛，鬼临丑动必有牛异。

乾坤二卦是人有异事，非物也，如妇生须，男孕子，元未有此异。

坎化父爻，雨血雨毛兼雨土——坎卦螣蛇鬼动化父爻，皆以雨断。

雨血雨毛雨土，皆元未之异事也。

巽连兄弟，风红风黑及风施——螣蛇鬼动巽宫化兄，主有异风，元顺帝时有黑风。

若不化兄，勿作风断，是草木禽兽之异，春秋时六鹢退飞、唐库中金钱化蝶类。

日生黑子，宋恭惊离象之反常——螣蛇鬼动离宫，主有日异，如宋恭帝时日中有黑子。

若临午爻有火异也，如大德间火从空降燃烧禾稼。

沼起白龙，唐玄遭兑金之变异——兑为泽，主井池沼，若螣蛇鬼在宫动者，如唐玄宗时沼中白龙腾空而起。

元顺帝太子寝殿后新甽一井中有龙出，光焰烁火，变幻不测，宫人见之莫不震慑。

发动空亡，乃验天书之诈——巳上螣蛇发动，不临空化空，其怪异或者有之。

如遇冲遇空，是诈说非真，如宋真宗时天书下降之类。

居临内卦，定成黑眚之妖——螣蛇鬼在本宫内卦，妖怪见于家庭，宋徽宗时有黑眚见掖庭之类。

欲知天变于何方，须究地支而分野——凡遇变异之象，须看见于何方，以所伤之方定之。

如子为齐域，丑为吴城，寅为燕城之类。

身持福德，其年必获休详——子孙为福德，生财克鬼神也，若得旺动，年必丰熟，国正民安，官清太平，万物咸亨之象。

世受刑伤，此岁多遭惊怪——世乃年时主爻，三农百姓、五谷六畜皆系于此，临财福旺相，必然称意，如受岁、月、日及动爻克，必多惊险。

年丰岁稔，财福生旺而无伤——子孙得地，财爻有气不空，兄鬼衰静，必是丰年熟岁。

冬暖夏凉，水火休囚而莫助——以财父爻看水旱，水火爻看寒暑。

若水居空地冬必暖，火居死绝夏必凉；若旺动克世，暑必酷，寒必严也。

他宫伤克，外番侵凌——他宫为外番，无他宫则看外卦，若来伤克本宫，其年外番必来侵犯，外生内卦必多进贡。

本卦休囚，国家衰替——本宫为国家，无本宫则看内卦，旺相国家强盛，无气则国家衰替。

阴阳相合，定然雨顺风调——凡遇世应相生，六爻相合，其年必主雨顺风调；更得安静，财福不空，必是丰登之岁。

兄鬼皆亡，必主民安国泰——兄弟乃克剥破败之神，官鬼系祸殃之主，二者空亡或不上卦，必主国泰民安。

推明天道，能知万象之森罗，识透玄机，奚啻一年之休咎！四、国朝君恕则臣忠，共济明良之会；国泰则民乐，当推祸福之原。

虽天地尚知共始终，况国家岂能无兴废？本宫旺相，周文王创八百年之基；大象休囚，秦始皇遗二世之祸——如臣卜以本宫为国朝，以太岁为君爻，岁合为后爻，月建为臣爻，日建为东宫，子孙为黎庶，父爻为国。

卜得本宫旺相，如周文王子孙享国八百年之久；若本宫休囚，大象又凶，则如秦始皇二世亡国。

九五逢阳，当遇仁明之主；四爻值福，必多忠义之臣——五爻为君位，逢阳象遇青龙财福，是仁明之君。

四爻为臣位，临旺福乃敢谏直臣，临兄鬼乃阿谀佞臣也。

岁克衰宫，玉树后庭花欲谢——本宫衰弱遇太岁克，国有乱亡之兆。

陈后主选宫女，曲有“玉树后庭花”，君臣酣歌，旦夕为常，后为隋所灭。

年伤弱世，鼎湖龙去不多时——以下指言国君自卜。

如太岁刑冲克害世爻，主疾病或内难将作。

世临沐浴合妻财，夫差恋西施而亡国——皆指言帝自卜也。

如世临沐浴合财爻、应爻或沐浴动克合世，必是好色，如夫差恋西施之美，为越所灭。

应带咸池临九五，武后革唐命而为周——君自卜以应爻为皇后，若带咸池，其后必淫，更居九五尊位克世，如唐武后废中宗为庐陵王，革唐命为周。

游魂遇空，虞舜南巡不返——卦遇游魂不宜迁都巡狩，若加凶煞克世，或世爻动化墓绝，如虞舜南巡崩于苍梧之野。

归魂带煞，始皇返国亡身——若归魂卦遇动爻克世身，如始皇求仙海上，返国崩于沙丘。

子发逢空，张子房起归山之计——他宫子孙为臣，若逢空动被世克害，必是君欲害臣，如汉张良弃职从赤松子游也。

将星被害，岳武穆抱吁天之冤——将星，寅午戌日卜，午爻为将星，其余类推。

若将星临财子，必得忠职智勇，值官鬼白虎，必强悍之将。

若将星持鬼克害世爻，恐有造谋之变；若将星被动爻克害，如岳武穆遇秦桧之害也。

应旺生合世爻，圣主得椒房之助——应为皇后，若旺相合世爻，更临财福，主后智略仁慈，导君以善，如汉马后、宋宣仁，为女中尧舜是也。

日辰拱扶子位，东宫摄天子之权——若本宫子孙生旺，更得日辰扶助，欲传位太子，当国摄天子事也。

世克福爻，唐玄宗有杀儿之事——若世克本宫之墓绝子孙，太子遇谗被害，如唐玄宗信李林甫谱，将太子、英鄂五瑶、光王琚皆废，复赐死。

子伤君位，隋杨广有弑父之心——本宫子孙旺动克害世爻，乃太子有篡位之兆，如隋杨广弑父自立为帝。

一卦无孙，宋仁宗有绝嗣之叹——卦中无子孙或子孙休囚动入墓绝，必是国无太子，如宁仁宗无子而叹。

四爻克子，秦扶苏中赵相之谋——四爻乃臣位，若旺动伤克本宫子孙，则如秦太子扶苏被赵高矫诏赐死。

身值动官，唐太宗禁庭蹀血——身世持官带杀旺动，必至杀克兄弟，如唐太宗伏兵玄武门，射死建臣元吉，血流禁庭马蹀践也。

世安空弟，周泰伯让国逃荆——世持空弟，与应爻合，有吉神动克，是兄弟推让天位之象，如周泰伯托为采药逃之荆，蛮让位季历也。

凶神生合世爻，玄宗信林甫之佞——若鬼煞动来生合世爻，必是佞臣阿谀，人君信任，如唐玄宗信任李林甫一十九年，养成天下大乱。

君位克伤四位，商纣害比干之忠——四爻为臣，持财子而被君爻克伤，如比干之尽忠，而被纣王之诛也。

离宫变入坎宫，带凶煞而徽钦亡身于漠北——卦象凶，世又遭克，或动入墓绝，乃死亡之兆。

离南坎北，离化坎由南入北，如宋徽钦被金所掳，死于漠北。

乾象化为巽象，有吉曜而孙刘鼎足于东南——乾变巽宫，大象皆凶，若有吉曜，如刘玄德与吴魏三国鼎足而立也。

国之治乱兴衰，卦理推详剖决。

五、征战医不执方兵不执法，堪称大将才能？谋事在人成事在天，当究得先师妙论。

观世应之旺衰，以决两家之胜负，将福官之强弱，以分彼我之军师——世为我，应为彼，世旺克应则胜，应旺克世则负。

子为我之将，鬼彼之师。

父母兴隆，主望旌旗之蔽野；金爻空动，侧听金鼓之喧天——父母为旌旗；金动则闻金鼓声，金空则响故也。

财为粮草之本根，兄乃伏兵之形势——财为粮草，旺多衰少，空为无粮；兄为伏兵，又为夺粮之神，不宜旺动。

水兴扶世，济川宜驾乎轻舟；火旺生身，立寨必安于胜地——水若动来生扶世身，或水爻子孙动，宜乘舟决战以取胜；火若旺动生扶世身，结寨必得形胜之地也。

父母兴持，主帅无宽仁之德，子孙得地，将军有决胜之才——父母持世动，乃主帅不恤士卒，上下离心，若带兄弟官鬼，须防自变；若子孙持世旺动，将军必决胜千里。

水爻克子子孙强，韩信背水阵而陈余被斩——世持水动或水爻克子孙，若子孙亦动，得日月生扶，可效韩信背水战而反胜也。

阴象持兄兄克应，李愬雪夜走而元济遭擒——兄为伏兵，在内象动克应爻，乃我之伏兵也；克世是他人之伏兵。

若在阳象宜日间伏，在阴象宜夜间伏，如唐宪宗朝李愬雪夜衔枚，直捣蔡城以擒吴元济也。

世持子而彼伤，可效周亚夫坚壁不战——世持子孙，将必才能，可以克敌。

若被动克宜固守，不宜速战，如汉景帝时七国反，帝使周亚夫屯细柳以攻之，中夜军惊，扰乱至帐下，亚夫坚卧不起，深沟高垒，数日乃定，遂破七国之兵。

应临官而遭克，当如司马懿固垒休兵——应持官旺，彼将才能，我难与敌，虽有子孙动不能大胜，如三国时司马懿自料不能如孔明，甘受巾帼，坚壁不战也。

世持衰福得生扶，王翦以六十万众而胜楚——身世虽持子孙，衰弱亦难胜，若得月建日辰生扶，可效始皇时王翦以六十万人而成胜楚之功。

卦有众官临旺子，谢玄以八千之兵而破秦——官父虽多而安静，子孙虽少而旺动，必寡可胜众也，如晋谢玄、刘牢以八千兵破秦王苻坚九十万众也。

两子合世扶身，李郭同心而兴唐室——卦有两子旺动生世，主有二将合谋胜敌，如唐李弼、郭子仪二人，同心以忠义自厉，终能靖乱复兴唐室。

二福刑冲化绝，钟邓互隙而丧身家——两重子孙旺动皆化入死墓绝空，虽胜敌将，必争权夺宠，两相残害，如晋钟会、邓艾领兵平蜀，蜀平而嫌隙互生，乃至自相屠戮，身家俱丧。

子化死爻，曹操丧师于赤壁——子孙为我军卒，若动入死墓绝败，应临鬼父动伤身世，必致损兵折将，如曹操为周瑜黄盖火攻所败。

世逢绝地，项羽自剔于乌江——世为国主、三军之帅，宜旺动克应，若衰世而被应爻刑冲克害，动入死墓空绝者，如项羽自刎于乌江也。

水鬼克身，秦苻坚有淝水之败——水鬼旺动伤克世身，敌兵必得舟楫渡江之利，如秦苻坚败于谢玄八千渡江之兵也。

火官持世，汉高祖遇平城之围——火官带鬼，贼寨必近，火爻持世，须防困围。

子孙旺动被围得胜，若子衰官旺，如汉高祖被围平城七日乃解。

应官克世卦无财，张睢阳食尽而毙——应爻持鬼冲世，卦中无财，乃食尽死亡之象，如张巡被围睢阳城也。

世鬼兴隆生合应，吕文焕无援而降——旺鬼持世，乃困围之象，卦爻又无财，子孙又弱，世又生合应爻，乃兵少食尽降敌之兆。

宋吕文焕守襄阳，元兵围久，贾似道隐蔽不援，城中食尽遂降。

外宫子动化绝爻，李陵所以降虏——子在外宫动，世被应克，终必有败，又化绝爻，不免降虏，如汉武帝时李陵之事也。

内卦福兴生合应，乐毅所以背燕——子孙发动反去生合应爻，伤克身世，是我将卒有背主降敌之兆，如燕将乐毅背燕投赵是也。

鬼虽衰而遇生扶，勿追穷寇——官爻虽衰，若遇动爻日辰生扶拱合，是敌兵虽少，必有救援。

子虽旺而遭克制，毋急兴师——子孙虽旺，若被日辰动爻克害，彼必有计，不可急攻，攻之必被摧折，虽不大败，亦损军威。

宜缓图之。

鬼爻暗动伤身，吴王被专诸之刺——旺官暗动克害世身，如吴王被专诸之刺；世克暗动之鬼或子动来救，如荆轲刺秦王不中，自反被诛也。

子化官爻持世，张飞遭范张之诛——子孙化官鬼生合应爻，反来克害身世者，是我兵卒杀主降敌，如后汉张翼德被部卒范疆、张达之刺帐下，因之而投孙权也。

要试用兵之利器，五行卦象并推详——土为炮石，金为刀箭，水木为舟，火为营寨；又乾兑为刀，震巽为弓马，火为枪，坤为野战类。

若有克应之神，宜用此器敌之，如应爻克世，须防敌人用此器也。

仁智勇严之将岂越于此？攻守克敌当审于时。

六、避乱人有穷通，世有否泰。

自嗟薄命，运当离乱之秋，每叹穷途，聊演变通之《易》。

因录已验之卦爻，为决当今之贼寇——官鬼之方并官鬼所克之处，休往；子孙之方并生我之处，宜去。

如占守旧处，得子孙独发生我，止于惊恐，占往处亦然。

此一篇之大旨也。

鬼位兴隆，贼势必然猖獗；官爻墓绝，人心始得安康——官鬼旺相发动，贼必猖獗；若得休囚安静，日辰动爻制它，则安卧无惊。

路上如逢休出外，宅中如遇勿归家——内卦为宅，外卦为路，鬼在外动，出外必遇，宜守家中；若内动，宜遁于外。

动来刑害，总教智慧也难逃；变入空亡，若被勾留犹可脱——若鬼动不伤世，任彼猖獗，不遭其祸；如被刑冲克害，必难逃避；若官爻变入死墓空绝，则是虎头蛇尾，虽有凶无咎之兆。

日辰制伏，何妨卦里刑伤；月建临持，勿谓爻中隐伏——官鬼动来刑克世爻，固是凶兆，若得日辰动爻克制冲散之，皆谓有救，必不为守。

唯怕月建日辰带鬼刑克世爻，虽卦中无鬼，不免遭害。

所恶者提起之神，所赖者死亡之地——鬼爻伏藏固吉，若被动爻日辰冲开，飞神提起，伏神仍被其害；如鬼爻真空真破，方许无灾。

自持鬼墓，坟中不可潜藏；或值水神，舟内犹当仔细——官鬼墓库之爻动来刑克或持世是也，凡遇此象，不可避于坟墓内；木鬼不可避于草丛中；水鬼不可避于舟船，金鬼不可避于寺观，火鬼不可避于窑冶而已。

子爻福德北宜行，午象官爻南勿往——官鬼所临之方，乃寇出入之墟，宜避之；子孙所临之地，乃贼不到之处，宜往之。

鬼逢冲散，何须克制之乡；福遇空亡，莫若生扶之地——子孙之方固吉，以其制鬼故也，若发动则取之可也。

若福静官动，而卦内有冲散官爻者，即以冲散之方为吉，其为得用之神故也。

若子孙空伏，衰静受制，而鬼爻又无冲散者，宜取生世合世之方为吉。

旺相内卦，终来本境横行——凡占贼寇来我境否，若官在本宫内卦发动，必来；在他宫外卦，则不侵境也。

若持世临内卦，直到我家；临外卦持应，虽来不入我室。

卦身亦忌临之。

动化退神，必往他乡剽掠——官爻发动，若化退神，将往他处劫掠也；如化进神，寇必速到，宜急避之。

官运旺福合生身，反凶为吉——官爻发动克世，必遭毒手，若得化出子孙制鬼，或动子财反来生合世身者，必然因祸致福。

阳化阴财刑克世，弄假成真——官爻发动不伤世爻，而被动财反伤世爻者，必因贪得财物而惹祸也。

贼兴三合爻中，必投陷井——最怕动会鬼局，必主贼寇四边合来，虽欲避之，前遭后遇不能脱离。

卦有两鬼俱动克世，亦欲三合兄局，身虽无事，财物失散；三合父局小儿仔细；三合财局生合世爻，则主父母失散；三合子孙局克制鬼爻，为最吉也。

身在六旬空处，终脱樊笼——身世空亡，避之为吉。

官鬼临身，任尔潜踪犹撞见——官爻持世乃是寇贼临身，如何可避？如至捉去而占，亦不能脱彼而回。

子孙持世，纵然对面不相逢——子孙持世，不动亦吉，发动尤妙。

若临月建或带日辰，或在旁爻旺动，皆吉，卦中虽有鬼动，不足畏也。

兄变官爻，窃恐乡人劫掠——卦中无鬼而遇兄动变出者，须防邻人乘机劫盗财物，非真贼寇也；兄在内卦，是近邻，在外卦，远方人也。

财连鬼煞，须防臧获私藏——卦中无鬼，财变官爻者，是奴婢假盗贼劫物，或在乱中被其其藏匿也；若在外卦乃邻里妇人。

日辰冲克财爻，妻孥失散；动象刑伤福德，儿女抛离——官动必有惊险，不拘日辰动爻被其伤处即不太平。

如冲克财爻，主妻孥扶散；冲克子孙，必主儿女抛离。

火动克身，恐有燎毛之苦；水兴伤世，必成灭顶之灾——卦中火鬼动来克世，主有火烧之祸；若水鬼克世，主有水患。

父若空亡，包裹须防失脱；妻如落陷，财物当虑遗亡——父爻空亡，非包裹失脱，须防父母有不测之忧；财空防失财物，否则妻妾有殃；子孙空则忧小口。

愿推之。

五位交重，两处身家无下落——凡遇五爻发动，东奔西走，避乱不暇，身宅两处，更遇日辰动爻冲散世爻，必无安身下落之所。

六爻乱动，一家骨肉各西东——六冲卦及六爻乱动者，主父母冲散，兄弟夫妇骨肉各自逃命，不能聚于一处。

福德鬼位刑冲带煞，则官兵不道——子动固是吉兆，若带刑害虎蛇而又变出官鬼者，乃是官兵乘乱劫掠。

官变兄爻克合伤财，则妻妾遭淫——官动刑克世爻，合住财爻，则身被擒，妻遭淫污；如不伤世而但合财爻者，自身虽无事，妻被辱也；更化兄爻，被奸而难望放回。

妻去生扶，只为贪财翻作祸——鬼动最喜衰绝，若有财动生扶，必因贪财惹祸。

世以己方，应以人言。

子来冲动，皆因儿哭惹成灾——鬼静最吉，若被子孙冲动，必有小儿啼叫，因而知觉，乃被其害，福旺官衰不妨。

得值六亲生旺，虽险何妨；如临四绝刑伤，逢屯即死——用爻遭克必有灾咎。

若受伤之爻如值生旺，不致伤命，唯怕临于绝地；若遇衰弱，一克即倒，而必致丧命也。

世遇乱离，既已逐爻而决矣；时遭患难，亦当随象以推之——平居无事，何暇占卜？或刑罚所加，户投所累，或官府捉拿，仇家报复，或祸起于无辜，殃生于不测，苟不避之，终为所害，是以不能无避害之占也。

然大概与避乱相似，故并附列之。

最怕官爻克世，则必难回避——凡脱祸避祸，遇鬼动伤世，皆不能避，持世亦然。

若鬼空绝静，如伏于世下者，日下无事，后当令恐复发觉。

大宜福德临身，则终可逃生——子孙能制鬼，为解神，若临身世或在旁爻发动，或值月建日辰，虽遇官鬼亦不妨事，大怕空亡墓绝受制。

官化父冲，必有文书挨捕——旺爻发动，名已入册，或有官批在外。

鬼爻亦动，事体紧急。

父化官、官化父刑克世爻者，必着公差挨捕。

日冲官散，必多亲友维持——官动固难逃避，若得日辰动爻冲散克制之，必有心腹亲友与我周旋解释。

鬼伏而兄弟冲提，祸由骨肉——官伏而被兄弟冲飞提拔者，或兄弟冲动官鬼来刑克者，是自家骨肉搜踪捕迹，恐难逃避也。

官静而旁爻刑克，事出吏书——鬼静而卦中爻动刑克世爻者，乃是下役及仇家陷害也；若化兄爻，彼欲索诈财物。

应若遭伤当累众——官鬼伤克应爻，必然累及他人，月建日辰亦然。

妻如受克定伤财——如遇兄动，必主破费财物。

偏喜六爻安静——六爻不动，官爻无冲并者，患难可避，户役可脱。

又宜一卦无官——无官鬼则主事必平安，空亡亦吉。

或身世之逢空——世身空亡，百事消散，虽有鬼动亦不妨事。

或用神之得地——用神旺相而无刑冲克害，不化死墓空绝，皆为吉兆。

天来大事也无妨，海样深仇何足虑——此二句总上文四节，总结而言，卦中有一吉神，决然无事也。

事有百端，理无二致，潜心玩索，若能融会贯通，据理推占，自得圆神不滞。

七、身命乾坤定位，人物肇生。

感阴阳而化育，分智愚于浊清。

既富且寿，世爻旺相更无伤；非夭即贫，身位休囚兼受制——人生一世，贵贱高低，欲知何等人物，但看世爻为主。

旺相又得日辰动爻生合，必主其人富贵福寿，若休囚无气而被日辰动爻克制，其人非贫即夭。

世居空地，终身做事无成；身入墓爻，到老求谋多戾——凡占身命，大忌世身空亡，主一生做事无成；如世身入墓，主其人如醉如痴，不伶不俐，诸谋少就。

卦宫衰弱根基浅，爻象丰隆命运高——盖人之根源系于卦，命之凶吉依于爻，故卦宫无气根基薄，爻象得时命运高。

若问成家，嫌六冲之为卦，要知创业，喜六合之成爻——遇六冲卦，必主作事有始无终；得六合卦，为人交游谦善，基业开拓。

冲中逢合后成，合处逢冲后败。

动身自旺，独立撑持，衰世遇扶，因人创立——世爻不遇生扶，而自强旺发动者，必白手成家，无人帮助；若无气而遇日月动爻生扶，日时合助，一生偏得小人心；岁月克冲，半世未沾君子德——世爻遇年月日生合，得贵人亲爱，小人忠敬，如见冲克，不免欺凌，如父来合定得父荫，兄来克受兄弟累。

遇龙子而无气，纵清高亦是寒儒——青龙子孙持世，必然立志高远，不慕功名富贵，如邵康节、陶渊明等辈。

子孙无气，是超群绝俗之寒士也。

逢虎妻而旺强，虽鄙俗偏为富客——白虎临旺财持世，其人虽不知礼仪，然必家道殷实，如李澄、萧宠之徒；旺财有制伏，亦粗通文墨也。

父母持身辛勤劳碌，鬼爻持世疾病缠绵，遇兄则财莫能聚，见子则身不犯刑——父母持世主辛苦劳碌，动则克伤子孙。

官为祸殃，遇之则主带疾病或招官讼，若贵人并临则贵。

兄乃破败之神，克妻破耗多端，一生难聚财物。

遇子孙不能求名，一生官刑不犯，安闲自在，衣禄丰盈，大怕休囚。

禄薄而遇煞冲，奔走于东西道路——以财为禄，若临死绝无气则禄薄，而世爻又被恶神冲动，无吉神救助，是至下之命。

福轻而逢凶制，寄食于南北人家——子爻若遇死墓绝空，谓之福轻，而世爻又被克制，是受制于人，必主依靠寄食于他人也。

子死妻空，绝俗离尘之辈——以福为子，财为妻，而爻若临死墓绝空之地，乃是刑丧妻子之兆，必绝俗离尘辈也。

贵临禄到，出将入相之人——贵人禄马旺临身世，而官鬼父母又来扶助，或月建日辰生合，必是将相之兆，富贵非常之人。

朱雀与福德临身合应，乃犁园子弟——子孙是喜悦之神，朱雀又善言语，若临身世，生合应爻，是合欢于他人，故为梨园子弟之兆，不然伶俐人也。

白虎同父爻持世逢金，则柳市屠人——父母属金，带白虎持世，是宰猪羊之辈，盖白虎临金为刀，而父母又克子孙之神，子孙为六畜，故曰屠人。

世加玄武官爻，必然梁上君；身带勾陈父母，定为野外农夫——玄武鬼主盗贼，如临身世乃梁上君子也；勾陈职专田土，加父母勤苦之神持世者，乃耕种耘耨之事也。

财福司权荣华有日，官兄秉政破财无常——若得财福二爻旺相发动，纵目下淹塞，终须发达；若见兄官当权旺动，虽目下亨利，亦有破败贫穷之时。

卦卜中年，凶煞幸无挫折；如占晚景，恶星尤怕攻冲——如卜中年运或问财福，必须财福二爻旺相，如发动生身或持世，得日月生合，又无动爻刑冲克害身世，是必妻财子孙无刑克破耗也。

倘占中年功名运，不可子孙发动，世持官爻并无日月动爻冲克害，得日月动爻生扶拱合，又得九五之爻生合，是必官上加官也。

如占生子，不宜子孙爻空伏墓绝、日月动爻克之。

如有日月动爻生扶提拔，即断其生扶提拔之年生子，后卷占验著名，兹不细述。

如占晚景结局，最怕世爻休囚，被日月动爻克冲。

如得子孙动来生世，当主晚年有子有孙，享孝敬之福。

如财爻相合无冲，许夫妇和谐。

如子孙克世，世爻旺相，纵有寿而子孙悖逆。

如子孙空绝无救，财爻无气，老年孤独不堪也。

如问寿数，生世之爻为寿；如生世之爻被何年刑冲克害，又看何年月伤克世爻，即此年寿数止矣。

《易林补遗》定大小二限，小限一爻管一年，正卦管前三十年，之卦管后三十年，互卦又互管六十年后，余屡卜无验，敢说其谬以示后学者。

正卦不利，李密髫龄迍邅——正卦者，卜卦前之事，如正卦兄，以前多苦。

之卦有扶，马援期颐矍铄——之卦者，变卦也，管卜卦后事，如变出生扶，将来旺健享福也。

一卦合同，张公艺家门雍睦——占身得六爻安静，无冲破克害，相生相合，则家门欢好，如张公艺九世同居，上和下睦也。

六爻同出，司马氏骨肉相残——六爻乱动，卦又冲克，或三刑六害者，必主亲情不和，骨肉相残，如晋司马氏八王树兵，俱遭诛戮。

闵子骞孝孚内外，父获生身；孔仲尼父友家邦，兄同世合——父母爻为生我之亲，若世能生合父母爻，如闵子骞之孝父母也。

若世爻与兄弟生合，如孔仲尼之内和兄弟，外信朋友也。

兄爻在本宫以兄弟言，在他宫以朋友言，看内外应爻以别亲疏。

世应相生，汉鲍宣娶桓氏少君为妇；悔贞相克，唐郭曦招升平公主为妻——世是一生之本，应为百岁之妻子，若见生合，必然夫唱妇随，若见冲克，必然琴瑟不调。

僦居鼓盆歌，世伤应位——世持虎蛇临兄弟，乘旺发动，刑害应爻，应爻临无气之地，必主克妻，如春秋时庄子，妻死鼓盆而歌。

河东狮吼，应制世爻——应爻克冲世爻，其人凭妻言语，如宋陈季常河东狮子吼之事也。

世值凶而应克，顾听鸡鸣——倘世爻自带兄官虎蛇等凶神者，反喜应来克世，谓之克我之凶，去我之病，主有贤妻，如齐襄公荒怠慢政，得陈贤妃，有夙夜警戒相成之道，故诗有《鸡鸣篇》。

身带吉而子扶，喜闻鹤和——带吉神旺动，子孙又来生扶者，主有贤子共成事业，以济其美，《易》曰：“鹤鸣在阴，其子和之”。

福遇旺而任王育子皆贤——子孙若旺相不空及无伤害者，主有贤子，如任遥之子方、王浑之子戎，见称于阮籍诸贤。

子化兄而房杜生子不肖——子孙动变月破，官鬼与兄弟爻相合，或动临玄武，或与玄武官合，其子必不肖。

盖兄弟乃破败之神，官鬼多灾祸之宿，玄武好险盗贼之星，月破无成之神故也。

李英尝曰：“房杜平生辛苦，又皆生子不肖”。

伯道无儿，盖为子临空位；卜商哭子，皆因父带刑爻——子孙若临空地，必主无子，如邓伯道弃子而不生；若父带虎蛇动克子孙，如子夏哭子丧明也。

父如值木，窦君生丹桂五枝芳——若问子多少，当以五行生成数论之，若父爻属木，则子孙属土，土数五，如窦燕山生五子。

鬼或依金，田氏聚紫荆三本茂——如鬼爻属金，则兄弟属木也，主有兄弟三人，如田真、田广、田庆。

兄持金旺，喜看荀氏之八龙；弟依水强，惊睹陆公之双璧——六亲类当以生成数推之，然不可不别衰旺，如逢生旺者倍加，休囚者减半。

故兄持金旺，如荀淑子兄弟八人，以八龙似之；若临水旺相，如陆伟与弟陆恭之双璧。

若旺相有制，休囚有扶，又当以本数断。

余仿此。

若用爻重叠，须现在以推详——若卦中只有一位，可以五行数推，如两重三重，则以现在几爻断其二位、三位几位是也。

财动克亲于早岁，兄衰丧偶于中年——财动伤父母，兄动则克妻财。

化父生身，柴荣拜郭英为父——卦有父母，又化出父母来生合世身者，必重拜父母，身为他人子，如五代时柴世宗之于周太祖也。

化孙合世，石勒养季龙为儿——卦有子孙，又外宫化出子孙，与身世生合者，主其人必有螟蛉之子，如晋时后赵石勤之子季龙是也。

世阴父亦阴，贾似道母非正室——父与世皆属阴者，必是偏生庶出，如宋贾似道是也。

身旺官亦旺，陈仲举气不凡庸——官爻旺相，身世亦旺相，又逢贵人禄马，文书生合世爻者，必主异日金榜题名，如陈仲举为不凡之器。

子化合财，唐明皇有禄山之子——子从他宫化出，乃螟蛉子也，若与财爻相合，带咸池玄武，必与妻妾有情，如安禄山与杨贵妃之通也。

内兄合应，陈勃常有孺子之兄——兄爻在内卦，乃兄弟，非朋友也，若与应爻或财爻相合，其妻必与兄弟相通，如陈平之盗嫂也。

应带勾陈兼值福，孟德耀复产于斯时——勾陈主黑丑诚实，子孙主贤淑，应爻为妻，旺相临之无伤损者，妻如孟光，貌虽不扬而德甚美也。

财逢玄武更逢刑，杨太真重生于今日——玄武乃淫乱之神，若临财爻，妻子不贞洁，发动与应爻相合，或与他爻相合，如杨贵妃污行尤甚。

合多而众煞争持，乃许子和之钱树——应位财爻见合过多，再加玄武刑害临持者，乃娼妓也，如许子和为妓，临死谓其母曰“钱树子倒也”是也。

官众而诸象皆避，如隋炀帝之采花——凡日月动变，见官鬼爻太过合财，而财爻不临玄武等煞者，必主其妇重婚再蘸，如隋炀帝西苑剪采为花也。

若本宫官鬼冲克财爻者，乃生离活别之兆，非夫死再嫁者也。

白虎刑临，武后淫而且悍——白虎乃强暴之神，妇人见之必然凶悍，更加刑害临财爻，如武则天凶悍且淫也。

青龙福到，孟母淑而有慈——青龙主仁慈，子孙主清正，若财临青龙化子，或子临青龙生财，其妇自慈祥恺悌，贤德如孟母也。

逢龙而化败兄，汉蔡琰聪明而失节——财遇青龙本主聪明，如化兄弟及沐浴，皆主不贞洁兼不寿，如蔡琰文章绝世，失节胡人。

化子而生身世，鲁伯姬贤德而无疵——财动化出子孙生合世身者，必有懿德，如鲁庄公夫人伯姬，言行皆善，无可议之也。

合而遇空，窦二女不辱于盗贼——若他爻动来相合，或玄武咸池动来克合，若财爻值空，如唐奉天窦氏二女被盗劫，投崖宁死不受辱也。

静而冲动，卓文君投奔于相如——咸池玄武持财，若衰空不动者无碍，若日辰动爻冲之，如相如以琴挑动，卓文君夜奔相如，后当炉卖酒。

福引刑爻发动，卫共姜作誓于柏舟——子孙旺动主克夫，然子乃贞洁之神，主守节之象，如卫共姜作柏舟诗，以死自誓也。

身遭化鬼克刑，班婕好感伤于秋扇——如卦象六合而世爻化官鬼刑克，以动爻为始，以变爻为终，如汉班姬于成帝始亲爱后疏远，所以见秋扇而感伤，作词以寓其凄楚之意。

二鬼争权水父冲，钱玉莲逢汝权于江湖——若有二鬼发动，俱来生合财爻，又遇水父来冲，而财爻值空者，必有两夫争权之象，父母逼勒之兆，自有守节之操，故入于空，如孙汝权之于钱玉莲类也。

六爻竟合阴财动，秦弱兰遇陶谷于邮亭——男带合则俊秀聪明，女带合则娇浮淫逸。

若六合卦而财爻又属阴者，不动尤可，动则淫滥无耻，如秦弱兰遇陶学士也。

如财爻与世相合，不可此断。

如女人自卜，以世为自己，发动合旁爻亦此断。

鬼弱而未获生扶，朱淑贞良人愚蠢——凡女人身命，以鬼为夫星，不宜旬空，空则难为夫主；又不宜弱，弱则招夫不肖。

若衰弱而无生扶合助，兼带勾陈螣蛇等煞者，必如朱淑贞之夫，愚蒙不正，人物侏儒，因有断肠之时。

官强而又连龙福，吴孟子夫主贤明——若鬼爻临量，遇青龙、禄马、贵人，主有贵显贤明之夫，如吴孟子得鲁昭公为夫也。

若衰弱而逢生助亦然。

若卜婴孩之造化，乃将福德为用爻——凡卜小儿生长难易，所喜兄弟兴隆，最忌父母旺动；若父母旺动则伤克，兄弟动则生扶，盖有生扶则易养。

随官入墓，未为有子有孙，助鬼伤身，不免多灾多病——若见子孙入墓，或化官入墓，或化官鬼，必死。

故曰“未为有子有孙”。

若遇鬼伤克兄弟爻，致子孙爻无根，必然多病难养。

财动助鬼克兄，或鬼持世临身，亦主多病。

胎连官鬼，曾经落地之关——子孙之胎爻临鬼，或化出鬼爻，或鬼来冲克者，临盆时绝而复苏，俗所谓落地关是也。

子带贵人，自有登天之日——子爻若临禄马贵人，主此子他日必然贵显。

遇令星如风摇干，逢绝地似雨倾花——凡父母动克子，若得子孙值日辰月建，虽见小晦，犹微风摇干无妨；若逢墓绝有克战，如骤雨倾花有损。

子孙化鬼，孝殇十月入冥途；禄贵临爻，拜住童年登相位——子孙休囚化鬼化父，皆死之兆，似汉殇帝生才十月即亡；若临贵人禄马旺相，如元拜住年十四即为相。

凶煞未攒震卦，李令伯至九岁而能行——震为足，若遇官鬼凶神行克，走必迟，如李魏公九岁方能行，盖为凶神缠足也。

吉神皆聚乾宫，白居易未周年而识字——乾为八卦首，属金卦，数一，纯阳之象。

阳主上达，金主聪明，一则数之始也。

若遇龙德及子孙在此宫者，必然幼敏如白乐天，生甫七月便识“之”、“无”二字。

八纯顽劣，晋食我狼子野心——八纯卦六爻相冲，小儿见之，必主顽劣性悍，如晋食我心野不驯，犹狼之子也。

六合聪明，唐李白锦心绣口——大抵六合卦必然阴阳相半，小儿遇之聪明智慧，他日文章必有掷地有声之妙，如李白之文才也。

阳象阳宫，后稷所以岐嶷——阳主高明上达之象，子临阳宫阳爻，如年稷生于姜塬，克岐克嶷也。

阴卦阴爻，晋惠所以憨騣——阴主卑污下达之象，子临阴宫阴爻主痴愚，如晋惠帝闻蛙声曰：为公乎？为私乎？见人饥死曰：何不食肉麋？故史以憨騣识之。

龙父扶身，效藏灯于祖莹——青龙为吉神，父母为诗书学馆，若临身世或生合世身福德者，主此儿好学，如祖莹八岁枕书，父母恐其成疾禁之，乃密藏火，待父母寝，复燃灯读也。

岁君值福，希投笔于班超——岁君乃君象也，子孙临之，此儿必志大，如汉班超为儿时，尝投笔叹曰：“大丈夫当立功异国，安久事笔砚乎？”后出使西域，果卦万里侯。

官鬼无伤，曹彬取印终卦爵——岁君值福固有大志，然官鬼受制或落空亡，则志虽大而终莫能遂。

官鬼无伤斯能称意，如曹彬周岁时提戈取印，后出将入相，终卦爵也。

父母有气，车胤囊萤卒显名——龙父扶身，固知好学，然身世用神及官父临墓绝，徒取辛勤，必有气方有成望，如车胤勤学卒以成业也。

金爻动合啼必无声——五行中唯金有声，五脏中唯肺有声，故以金爻为人之声音。

或冲或空，声必响亮，如动被合，啼哭无声也。

父母静冲儿须缺乳——若子孙旺相乳必多，休囚空破乳必少；最怕父母动，或静而逢冲，若非缺乳定克子也。

用旺儿肥终易养，主衰儿弱必难为——子孙旺相无伤，儿肥易养；子孙休囚有克，多灾瘦弱难养。

身临父母，莫逃鞠养之辛劳——父母持世儿多空晦，故鞠育之劳所以不免。

盖父母为辛勤劳碌之神，故为小儿之恶煞。

世遇子孙，终见其劳之报效——子孙持世儿必孝顺，故勤劳之恩必然报效。

盖子孙临于世者，以其有亲亲之义也。

若问荣枯，全在六亲之决断，要知寿夭，须另卜以推详——一卦六爻，管人一生之荣枯得失，可将财官父兄子决断。

如卜寿夭，须另占一卦可知，后卷占验注明。

八、求师捐金馔食，教养虽赖乎严君，明善复初，启发全资夫先觉。

凡求师付，先究文章——文书既父母，父爻为书籍，为学馆，为学分。

用居弱地，必不范不模；若在旺乡，则可矜可式——所请之师，无尊卑称呼者，以应爻为用神也，如有尊卑名分，不可看应爻，当以名分论之。

如门人卜投师，不论老幼，皆以父母爻为师长。

如用神休囚，其师必然畏惧局促，不能为人之模范；旺相有气，则魁梧雄伟，堪为学者矜式仪矣。

临刑临害，好施夏楚之威——夏楚，儆顽杖也，若带刑害白虎，其师性暴少慈，必好儆挞，旺动尤甚。

逢岁逢身，业擅束修之养——用爻卦身或持太岁，其师专以严训为业，务得束修以养家者。

兑金震巽，杂学堪推；离火乾坤，专经可断——凡推师之专经杂学者，当以父母在震、巽、艮、坎、兑五卦为杂学，离、乾、坤三宫为专经。

本象同乡，在内则离家不远；他宫异地，在外则隔属须遥——用象在本宫而居外卦，是本处人，其住居必远；在他宫而居内卦，是外郡人，其居住却近也。

与世相生，非亲则友——与世爻生合，必有亲道；若与世爻不同宫者，是相识朋友。

与官交变，不贵亦乐——用化官爻，其师异日必贵；如白虎带刑害，则是有病之人；如持月建更加青龙，必有前程在身。

静合福爻，喜遇循循之善诱；动加龙德，怕逢凛凛之威严——用神与子孙作合最吉，必能博文约礼，循循善诱，甚得为师之道，必主师徒契合。

唯怕父动则克子孙，更加白虎刑害，必然难为子弟，主其师严毅方正，凛然而不可少犯。

父入墓中，边孝先爱眠赖读——父爻入墓，其师唯爱安逸，赖于教训，学分欠通，逢空化墓皆然。

若日辰冲破墓爻，又主聪察。

文临身上，李老聃博古通今——凡求师，以父为师之才学，六爻无父必欠学问，若得静临卦身或居生旺之地，其师才学非常。

母化子孙，必主能诗能赋——父化福，其师善作杂文；带刑害病败等爻，虽能作文，必多破绽。

子带月建又加青龙，必然出口成章；与父作合，其师或有小儿带来。

鬼连兄煞，定然多诈多奸——凡遇兄动化鬼，鬼动化兄，皆主奸诈；刑克世爻，必有是非口舌。

口是心非，临空亡而发动——用爻宜静不宜动，宜旺不宜空，动空不诚实，静空懒教训，化空亦然。

彼迁此请，持世应而兴隆——世应俱动，主有家延请，两爻俱空，必然俱不能成。

母值应而世生，须知假馆——父临应上，而世爻动来生合者，必馆于他家，而欲附学也。

父在外而福合，必是担囊——凡卜求师，若子弟自占，以世为徒，不看福爻；父兄来占，以子弟为徒，不看世爻。

若父在外卦，又系他宫，安静而子孙动去相会，必游学他方，担囊从事也。

鬼化文书克世，则讼由乎学——鬼动若化出父母刑克世爻，异日必主争论；父化鬼爻，或官爻皆动有伤世者，亦然。

月扶福德日生，则青出于蓝——须得子孙有气不空，又遇月日动爻生合，则学有进益；若用爻反衰，则弟子反胜于师，如青出于蓝也。

刑克同伤父子，必罹其害。

合生为助官鬼，莫受其扶——父卜延师训子，以世为自，以子孙为儿，以应为师。

如世与子孙皆受刑克，日后父子必遭其害。

如官爻动来刑克世爻子孙，不可又加财动生合助之。

或击或冲，父母逢之不久——父母虽要有气，然不宜动变，动变则伤克子孙，必不能久。

或空或陷，世身见之不成——世应身爻空亡冲克，皆见难成之象。

财化父爻，妻族荐之于不日——若卦有父母，遇本宫财爻有化出一重者，不日间妻家又荐一师来也；兄弟化出，则朋友来荐。

动爻是重，已荐过矣；动爻是交，将荐来也。

母藏福德，僧家设帐于先年——如父爻伏在子孙爻下，其师必前年设帐于僧房道观；父伏世下，乃是旧师。

搜索六爻，无过求理，思量万事，莫贵读书——凡求师，不可专指道学之师，如欲投学百工技艺及拜僧道为师类皆是。

但师之主象，自占不以父母；而学者主象，自占当以世爻看之。

如隔手来占，须问是何人，如朋友兄弟则以兄弟为主之类。

皆要师弟相生相合则吉，相冲相克则凶。

九、求名读书五车，固欲置身于廊庙，胸藏万卷，肯甘遁迹于丘园？要相国家，当详易卦。

父爻旺相，其文掷地金声，鬼位兴隆，家报泥金捷喜——凡占功名，以父爻为文章，鬼为官职，二者一卦之主，伤一则不成。

若父爻旺相，文章必佳，官鬼得地，功名有望，泥金报喜。

总言金榜题名，功成名就之意，非以鬼为音信也。

学者志之。

财若交重，休望青钱之中选；福如发动，难期金榜之题名——唯卜功名，以财福反为恶煞，盖财能克父，子能克鬼故也。

如官爻持世，若得财动来生，而财无忌也；子孙固为忌客。

兄弟同经，乃夺标之恶客——同类者为兄弟，求名见之，乃是与我同经之人，如遇发动，或月建日辰俱带兄弟，则同经者多，必能夺我之标，纵大象可成，名亦落后。

日辰辅德，实劝驾之良朋——如父母官鬼无气，若得日辰扶起，克制恶煞，仍旧有望，故曰辅德。

或世爻衰静空亡，得日辰生扶冲实，主有亲友资助盘费，辅其前往求名也。

两用相冲，题目生疏而不熟——以官爻为用爻，喜合而不喜冲，若见官爻相冲，主出题生涩不熟也。

六爻竞发，功名恍惚以难成——六爻皆喜安静，只要官鬼有气不空，月建日辰不来伤克，则吉；凡动则有变，变出之爻又有死墓绝空刑克等论，皆为破败。

故凡乱动卦，其大概不吉可知矣。

月克文书，程式背而不中——父旺而得动爻日辰生合，其文字字锦绣；妻财伤克，必多破绽；月建冲克，其文必不中试官之程式也。

世伤官鬼，仕途窒而不通——世乃求名之人，若持官鬼或得官鬼生合，功名有望；若临子孙，则克制官鬼，是仕途未通，徒去求谋无济。

妻财助鬼父爻空，可图侥幸——父母空亡，若得财爻发动生扶官鬼，侥幸可成；若财官两动而父爻旬空，反不宜用，父爻不空可望。

福德变官身位合，亦忝科名——正卦无官，若得子孙变出官鬼，与世身生合，得文书有气，功名有望，但不能高中也。

出现无情，难遂青云之志——卦中官父若不持临身世，反而临应爻，或发动而反生他爻，不来生合世身，或破坏墓绝，皆谓出现无情，虽在卦中，与我无益，所以难遂青云之志也。

伏藏有用，终辞白屋之人——官爻不现，但观其所伏何处，如得有用之官爻，俟值年当辞白屋矣。

月建克身当被责，财如生世必帮粮——月建若在身爻，发动刑克世爻，而官爻失时者，必遭杖责；卦中官爻持世，而财爻发动生合世爻者，必有帮粮之喜。

父官三合相逢，连科及第——卦有三合会成官局者，必主连科及第，会成父局亦吉。

龙虎二爻俱动，一举成名——青龙白虎俱在卦中，动来生合世爻，必中魁选；若持官父或持身世尤妙。

杀化生身之鬼，恐发青衣——以子孙为煞，乘旺发动必遭斥退，若得化鬼爻生世，终不脱白，无过降青衣而已。

卦有财动合住子孙，可用资财谋能干旧职。

岁加有气之官，终登黄甲——太岁之爻最喜有情，若临鬼爻，是人臣面君之象，更得生旺有气，必然名姓高标。

病阻试期无故，空临于世位——动爻日辰来伤世爻，而世爻落空，大凶之象。

试前占去不成，强去终不利，轻则病，重则死。

喜添场屋有情，龙合于身爻——若大象既吉，更得龙动生合世身，不但名成，必然别有喜事；空动，出空之月日见喜。

财伏逢空，行粮必乏——六爻无财，伏财又居空地，必乏行粮，盘缠欠缺。

身兴变鬼，来试方成——卦遇不成之兆，而得身世爻变官鬼有气，而父母不坏者，下帷可中也。

卦值六冲，此去难题雁塔；爻达六合，这回必占鳌头——占功名，得六冲卦必难成，得六合卦必易得也。

父旺官衰，可惜刘蒉之下第；父衰官旺，堪嗟张爽之登科——父母官鬼皆宜有力无损，功名可成。

若父母爻旺相，官鬼空亡，或不上卦，文字虽好不能中式，如刘蒉之锦绣文章，竟不登第；若父爻衰弱，得官爻旺动扶起文书，文字虽平常，可许成名，如张爽之文章，虽欠精美，反登高第也。

应合日生必资鹗荐，动伤日克还守鸡窗——父官化绝，名必不成，若应爻、动爻或月建日辰扶起官鬼，必须浼入推荐，或用财资求可成。

世动化空用旺，则豹变翻成蝴蝶——若得必中之卦，如遇世爻发动变入墓绝，恐成名之后不能享福。

游魂死于途中，归魂卦到家而死，墓绝爻本太岁，逾年而死也。

身官化鬼月扶，则鹏程连步蟾宫——卦身为事体，功名尤宜见之，怕临财福。

如得官爻临之，必有成望，更若发动化官爻，而得月建生合者，必主连科及第。

更详本主之爻神，方论其人之命运——本主者，本人之主爻也，自占以世爻论，占子侄看子孙爻类，此爻最怕伤克变坏。

如此搜索吉凶自应。

虽赋数言，总论穷通之得失，再将八卦，重推致用之吉凶。

十、仕宦为国求贤，治民为本；致身辅相，禄养为先。

旺相妻财，必得千钟之粟；兴隆官鬼，定居一品之尊——未仕求名，不要财爻，已仕贵人，要见财爻，盖有爵必有禄，未有无俸而居官者。

故凡占官星，得此爻旺相，俸禄必多；若财爻休囚，或空或伏，未得俸禄；财动逢冲，因事减俸；或日辰月建冲财，而刑害世爻及官爻者，恐有停俸罢职之患。

官鬼旺相，官高爵大，休囚死绝，官小职卑。

若发动生合世爻，得月建日辰生扶，必有荐擢。

子若交重，当虑剥官削职——子孙若在卦中发动，所谋必不遂意，已任者，恐有褫职之祸。

兄如发动，须防减俸除粮——兄弟发动，不免费财多招诽诤；如与子孙同发或化子孙，必有除粮减俸之事。

持身临世皆不吉利。

父母空亡，休望差除宣敕——父母爻为印绶、文书、诰牒、宣敕、奏书、表章，卦中不可无，宜旺不宜衰，扶世最吉。

若持太岁有气，生合世爻，主有朝廷宣召，如加月建，乃上司奖励之类；若空亡则休望也。

官爻隐伏，莫思爵位升迁——官爻临持身世，或动来生合世爻，不受月建日辰冲克者，凡有谋望，必能称意。

月建生身，当际风云之会；岁君合世，必承雨露之恩——太岁乃君象，月建是执政之官，若得生合世爻者，必是风宪之职；太岁加父母扶出官爻及世爻者，必有天恩，更得生旺尤美。

世动逢空，居官不久——若是出巡之职，世动逢空反利己任；遇日辰动爻相冲，必不久任政事。

身空无救，命尽当危——世临无救之空，不拘已任来任，必有大难甚至死亡；若欲求谋于事，则主不成。

鬼化福冲当代职——出巡官宜鬼爻发动，牧守官宜官爻安静，若鬼动化子，必有别官代替。

财临福动必忧丁——凡占官不可无财，亦不可发动，若鬼爻无气而得财动扶起，必须用财谋干，方得升迁；若父母衰弱，而遇此爻加临白虎旺动者，必有忧丁之事。

日辰冲克，定然诽谤之多招——日辰刑冲克世，必遭诽谤。

依五类推之，如带兄弟，因贪酒好游怠于政事；带父母，因政事繁剧不能料理；带官鬼，非酷刑则同僚不协。

若世临月建，虽有诽谤不能为害。

鬼煞伤身，因见灾殃之不免——官鬼动来生合世者为用神，如动来克伤世爻者为鬼煞。

生扶合世，必有进取之兆，刑冲克世，必有凶祸。

兄爻化鬼无情，同僚不协——兄弟为僚属，卦中鬼动化出兄弟冲克世爻，主同僚不和，或兄弟刑害伤世皆然；世克兄爻是我欺他也。

太岁加刑不顺，贬谪难逃——太岁动伤世爻，必遭贬谪，更加刑害虎蛇，必有锁拘擒拿之辱。

卦静世空，退休之兆，身空煞动，避祸之征——已任世爻空亡，若六爻安静，日月岁君未伤，乃是休官之象；若动鬼同日月岁君伤克世爻者，如世爻旬空，急宜避之，可免祸也。

身边伏鬼若非空，头上乌纱终不脱——或得鬼爻临身持世，或本宫鬼伏世下，虽见责罚，官职犹在；若不临持身世，或不伏于世下，或虽伏仍遇空亡者，必遭黜革。

财空鬼动，声名震而囊箧空虚——凡官动生合世爻，日月动爻又无冲克者，为官必有声名闻望；更得财爻生扶合助，则内实贪赂，外不丧名；若世爻空伏，财爻死绝，声名虽有，贿赂却无也。

官旺父衰，职任高而衙门冷落——父母旺相衙门必大，休囚则衙门必小。

若官旺父衰，又非小职，乃闲静冷落衙门；官父俱衰，职卑衙小。

职居风宪，皆因月值官爻——官鬼不临月建，定非风宪之职；若临月建，又得扶出世爻，决是风宪之任，必非州县之官。

如带白虎刑爻，主镇守边陲，职掌兵权。

官在二司，只为鬼临傍位——官临子午卯酉是正任官也，官临寅申巳亥乃佐二职官，临辰戌丑未乃杂职官，如临月建日辰，乃掌印之官也。

抚绥百姓，兄动则难化愚顽——凡任牧民之官，要财爻旺而不动，父母扶而不空，方是善地。

若财爻空绝，父爻受刑，则地脊民贫，父母动临世上，政必繁剧；兄弟持世，财赋不起，或贫民难冶。

巡察四方，路空则多忧惊怪——钦差出巡，怕世爻逢空。

若世在五爻空，须防日月刑克，恐途中有患难莫测之祸害。

出征剿捕，福德兴而寇贼歼亡——凡任将帅之职，或征讨之官，平居卜问，不宜子孙发动，主有降调；如临事问，则喜子孙发动，必成剿捕大功；更得岁君月建生合世爻，主有升赏。

官鬼不作爵位，当作寇贼论。

世克应亦吉。

镇守边陲，卦爻静而华夷安泰——镇守地方，不拘文武官职，皆宜六爻安静，日辰月建不相冲克，则安然无惊；若遇官鬼发动，世应冲克，必多骚扰。

用宜通变推之。

奏陈谏诌，哪堪太岁冲刑——凡遇奏对、陈疏、上章、谏诤及赴召面君类，皆忌动爻冲克，并忌太岁刑克世爻。

若太岁月建生合世爻，必见谕允；如来冲克，须防不测之祸。

僧道医官，岂可文书发动——僧道医官皆以子孙为用，如父动则伤僧道医官，则用药不灵，反为不美。

克冲须防是非。

但随职分以推详，可识仕途之否泰。

十一、婚姻男女婚契于前定，朱陈缔结分在夙成。

然非月老，焉知夫妇于当时？不有密羲，岂识吉凶于今日？欲谐伉俪，须定阴阳——阳奇阴偶，配合成婚。

如男家卜，宜世属阳应属阴，用神阴阳得位；女家卜，宜世阴应阳。

阴阳相得，乃成夫妇之道；阴阳交错，难期琴瑟之和鸣——如男卜女，遇世阴应阳，世阴财阳者，是阴阳交错，后主夫妻欺凌，终朝反目。

内外互摇，定见家庭之挠括——占婚姻卦宜安静，安静则家庭雍睦无争。

若财动则不和公姑，鬼动则不和妯俚，父动则不和子侄，兄动则不和妻妾。

加月建日辰，不唯不和，更有刑克。

六合则易而且吉，六冲则难而又凶——六合之卦，一阴一阳配合成象，世应相生，六爻相合，占主得之，必主成而又吉。

六冲卦非纯阳则纯阴也，其象尤二女同居，两男并处，志必不合，占者得之，必主难成，纵成亦不利。

阴而阳阳而阴，偏利牵丝之举——世与用宜阳反阴，应与财宜阴反阳，占娶妻多为不利，唯入赘最吉。

世合应应合世，终成种玉之缘——男家卜，世为男家，应女家，若得相合是两愿之象，必主易成，后亦吉利。

欲求庚帖，不宜应动应空；若论聘仪，安可世蛇世弟——欲求庚帖，须得应爻安静生合世爻者，必然允许；若应爻发动，或空或冲，皆主不允。

世临蛇弟，主男家悭吝，礼必不多；应爻临之，主女家妆淡薄。

如旺动主克妻也。

应生世悦服成亲，世克应用强劫娶——应爻生合世爻，主女家贪求其男，则易成；若世爻生合应爻，主男家贪求其女。

如旺世克衰应，乃恃富欺贫，用强劫娶也。

如日合而世应比合，因人成事——世应比合，得日辰合世应者，或间爻动来合世应者，是赖媒人之力也。

若父动而子孙墓绝，为嗣求婚——若因无子而娶，遇父旺动或子孙墓绝，主无子息，父持身世者亦然。

财官动合，先私而后公——夫占以财为妇，世与动合，是必先通而后娶，财与世爻动合亦然。

财爻动与旁爻合，与他人有情，财遇合多亦然。

世应化空，始成而终悔——世动生合应爻，男家愿成，应动生合世爻，女家愿嫁，皆易成之象，但怕变入空空亡，必有退悔之意也。

六合而动象刑伤，必多破阻；世冲而日辰扶助，当有吹嘘——世应逢生主吉，若遇动爻日辰冲克，两边必有阻隔难成。

世应冲克本凶，若遇动爻日辰生合两边，必有吹嘘可成。

要知吹嘘破破阻之人，依五类推之，如父母为伯叔尊长类；外宫他卦以外人而言。

鬼克世爻，果信绿窗之难嫁；用合身位，方知绮席之易婚——如鬼煞克世，不独不愿为婚，更防祸殃。

如用神用合世位，不但易成，后必恩爱。

财鬼如无刑害，夫妻定主和谐——财鬼刑冲克害，夫妻必然不睦，如无此象，到老和谐。

文书若动当权，子嗣必然萧索——父母旺动，子孙旬空反可得子，至子孙出空之年亦难免克；若不空现受其伤，主无子息。

若在一宫，当有通家之好；若加三合，曾叼会面之亲——世应生合比和，财鬼又同一宫，是亲上亲也。

不带三合，虽亲未认，若带三合，必曾会过矣。

如逢财鬼空亡，乃婚姻之大忌；苟遇阴阳得位，实天命之所关——夫卜女以财爻，女卜夫以鬼爻，为卜婚姻之用神也，若值空亡，必不吉利，然不可执法推。

财空妻失，鬼空夫亡，盖男占女以财为主，鬼空不妨，女占男以鬼为主，财空不妨。

如父母伯叔卜子侄女婚姻，必看子孙爻何如；若兄占弟婚，必看兄弟，爻遇吉则吉，逢凶则凶。

当从用神断，不可一概而言之也。

应财世鬼，终须夫唱妇随；应鬼世财，不免夫权妻夺——世持鬼应持财，如男自占是阴阳得位之象，必然夫秉男权，妻操妇道，能夫唱于前，妇随于后。

若应持鬼世持财，是阴阳失位也，必然夫权妻夺，唯赘婿反吉。

妯娌不合，只为官爻发动，翁姑不睦，定因妻位交重——夫占婚以兄为妯娌，父为翁姑。

卦有官动则克兄弟，主妯娌不和，有财动则克父母，主公姑不睦。

若旺而无制，父爻衰弱不能敌，与亲有刑克也矣。

父合财爻，异日有新台之行；世临妻位，他日无就养之心——占婚遇财父二爻带玄武动合者，有翁淫子媳之事；若财临世身，玄武不动合者，其妇必不善事公姑。

空鬼伏财，必是望门之寡妇；动财值虎，定然带服之婺娘——卦中财爻伏于空鬼之下，其女先曾受聘，未婚夫死，俗谓之望门寡。

若加白虎发动，则已嫁而夫死带孝。

若鬼伏财下不空者，必是有夫妇女。

如被日辰动爻提起刑克世爻者，后防争讼。

世应俱空，难遂百年之连理——世空自不欲成，应空彼不欲成，勉强欲成，终不遂意。

财官叠见，重为一度之新人——男占女卦有两财，女占男卦有两鬼，必是再娶再嫁，重为一度新人。

两鬼发动，必有两家争娶；财伏鬼下，男必有妻在家；鬼伏财下，女必有夫在身。

鬼不空而动爻日辰冲克妻财，必是生离改嫁矣。

夫若才能，官位占长生之地；妻如丑拙，财爻落墓库之乡——要知男妇情性容貌，财鬼二爻取之，旺者身肥，衰者瘦弱。

如虎蛇勾陈玄武属土火，貌丑；如青龙属木金，貌美。

衰而有扶，丑有才能；旺而入墓，美偏愚拙。

命旺则荣华可拟，时衰则发达难期——命者，即求卜人之本命爻是也。

旺衰二字，古法以四季论之，谬也。

倘木命人择于春秋占，必发达乎？岂富贵贫贱由人自取耶？予之屡验者，为本命爻临财福、青龙、贵人等吉宿，或遇日辰动爻生扶拱合者，固荣华有日；如命临兄、鬼、白虎等凶神，或遇日辰动爻刑冲克害者，固发达无期。

如命临父母主好技艺，若加青龙主好诗礼，临兄弟则爱赌好费，临财福必善作家，临官鬼带凶神，主疾病官刑，不加凶神乃公门人役，带贵人则贵。

学者宜以类推。

财合财一举两得，鬼化鬼四复三番——占婚遇财化进神，有婢卜同来，谓之赠嫁，遇冲终必走失。

财化子有儿女带来，谓之他有名，逢空虽来不寿。

如化退神逢冲，日后背夫改嫁，或退母家。

大抵鬼化鬼不论进退神，凡事反复不定。

兄弟动而爻临玄武，须防劫骗之谋——兄弟临玄武螣蛇来刑冲世身者，须防其中奸诈，设计骗财。

若世应生合，阴阳得位，亦必大费而可成。

应空而卦伏文书，未有执盟之主——父母为主婚人，若不上卦或落空亡，必无主婚。

如卦身临财，乃其妇自作主张。

两父齐兴，必有争盟之象；双官俱动，斯为竟娶之端——卦中动变见有两重父母，主有两人主婚，不然主两家庚帖。

若两鬼俱动，则有两家争婚多变。

若卦中见有父化官，官化父，父官皆动，恐有争讼之患；兄临朱雀必有口舌。

日逢父合，已期合卺于三星——日辰与父爻作合，或日辰自带文书，主成婚日期已选定。

世获财生，终得妆奁于百两——凡占妆奁，当看财爻，若财爻生合世爻，又得日辰动爻扶助，必有妆奁；如临勾陈，必有奁田。

欲通媒妁，须论间爻——占庚帖以间爻为媒人；如独指媒人占，又非间爻论，必以应爻为媒妁是也。

应或相生，乃女家之瓜葛；世如相合，必男室之葭莩——间爻与世生合，言我家亲，与应生合言彼家亲，与世应俱生合，两家皆有亲也。

旺相新亲，休囚旧眷，本宫至亲，他宫外亲。

先观卦象阴阳，则男女可决——阳男媒，阴女媒，以衰动旺静取之是也。

次看卦爻之动静，则老幼堪推——交重二爻或衰弱者是老年人，单拆二爻或旺相者是少年人。

论贫富当究身命，决美丑可验性情——男问妇看财爻，女问夫看鬼爻，女问男家、男问女家皆看应爻。

若应旺财衰，女家虽富，女貌不扬。

余类推。

雀值兄临，惯在其中得利——间爻如值螣蛇、朱雀及兄弟者，其人惯赖媒妁获利。

世应冲合，浼他出以为媒——间爻安静被世应冲合起，及时辰冲并起者，其人无心作伐，必央他说合也。

间爻自动者勿如此断。

两间同发，定多月老以争盟；二间俱空，必无通好以为礼——两间俱动，必有两媒，须看衰旺及有制无制，可知哪个执权。

世应不合，仗冰言而通好——世应相冲相克，若得间爻生合动世动应，须赖媒人两边说合方成。

间爻受克，纵绮语亦无从——欲求亲必得应爻生合间爻，必然听信媒言；如间爻反被应爻冲克，虽甜言亦不从。

财官冲克，反招就里愆尤——间爻若被日辰动爻或财官冲克，其媒必然取怨于两家，世爻克冲男家有怨，应爻克冲女家有怨。

世应生扶，必得其中厚惠——间爻遇世应日辰带财福生合，其媒必有两家酬。

旺相多，休囚少，世旺男家多，应旺女家多。

一卦凶吉，须察精微委曲，百年夫妇，方知到底团圆——此章唯论男卜女婚，女卜男姻之意，今术家不辨其详，凡择婿择媳嫁妹娶嫂，竟不以用神断，概以官为夫财为妇，大误于人。

况章内有云：“妯娌不合只为官爻发动，翁姑不睦定因妻位交重”，此二句可征矣。

学者当凭用神吉凶推断，不可概论财官是也。

十二、产育（附老娘乳母）首出混沌，判乾坤而生人物；继兴太昊，制嫁娶以合夫妻。

迄今数千百年化生不绝，虽至几亿万世络绎无穷。

盖得阴阳交感，方能胎孕相生，先看子孙，便知男女。

阳为男子，掌中探见一枝新，阴是女儿，门右喜看弧蜕设——子孙为占产用神，旺相单重为阳爻，是男，休囚交拆为阴爻，是女也。

主星生旺，当生俊秀之肥儿；命曜休囚，必产委糜之弱子——子孙生旺，子必肥大，异日主俊秀不凡；休囚无气，子必弱小，异日主委糜不振。

如无福德，莫究胎爻——用神不出现，查伏于何爻之下，当以伏神吉凶断之也。

双胎双福必双生，一克一刑终一梦——卦有两重子孙爻，又有两重胎爻，纵不发动亦主双生。

若子化子又见胎化胎者，如化退神，主双胎不收。

阴阳动静可定男女，一动一静一阴一阳一男一女类。

卦无子，若胎爻又被月建、日辰、动爻刑克，大凶之兆，一场春梦，言其子必亡也。

子孙衰弱受克者亦然。

胎临官鬼，怀妊便有采薪忧；财化子孙，分娩即当勿药喜——鬼临胎爻主孕妇有疾，或财合福爻，则分娩安泰。

妻财一位喜见持持，胎福二爻怕逢伤害——夫占妻，财为产母，胎为胞胎，福为儿女，三者皆喜月建、日辰、动爻生扶合助，则产母安，胎胞稳，子易养；若见刑冲克害，产母多灾，胞胎不安，生子难养，发化入死墓空绝亦然。

虎作血神，值事交重胎已破——白虎为血神，若临子孙或临胎爻发动，其胎已破，临财动亦然。

龙为喜气，遇胎发动日将临——占产以青龙为喜，若在胎福财爻上动者，生期已速，必然当日临盆也。

福遇龙空，胎动乃堕胎虚喜——福临青龙空亡受制，又见胎爻发动或被日辰动爻冲动者，乃堕胎虚喜。

官当虎动，福空乃半产空妊——白虎临官发动，或临财化官，或临鬼动空化空，或被冲散者，当小产，其子不育之象。

福已动而日又冲胎，儿必预生于膝下——福神发动而日辰冲胎者，其子已生膝下矣。

福被伤而胎仍化鬼，子当屈死于腹中——子孙墓绝，又被日月动爻刑冲克害者大凶；或胎临官鬼，动化鬼，必是死胎。

如财爻受伤，防母子有难。

兄动兮不利其妻，父兴兮难为厥子——兄动则克妻财，父动则克子孙。

如夫卜妻产，见兄动则产母不安，见父动则难为厥子。

用在空亡逢恶煞，何妨坐草之虞——父爻发动本为克子，如福爻有月建日辰生扶，或避空不受克，故云无虞。

妻临玄武入阴宫，果应梦兰之兆——巽离坤兑属阴，如财子二爻皆属此象，必生女。

如财临玄武，或与玄武应爻旁爻作合，是野合得孕。

克世克身诞生日迫——得子孙胎爻冲克身世，生期以速，当以日时断之。

不冲不发产日时迟——胎福不动又无暗冲者必然迟缓，须待冲月日时方分娩也。

胎福齐兴官父合，临产难生——胎福二爻发动本主易生，若被官鬼父母动爻合住，或日辰合住，皆主临产难生，待冲破日时方得分娩。

子财皆绝日辰扶，将危有救——如遇子财二爻在墓绝之地固凶，若得日辰动爻生扶，此乃老娘收生之力。

官空官伏，定然遗腹之儿——如旁人及孕妇来占，遇卦无官鬼，或在真空墓绝之处，主产妇之丈夫已死，是遗腹子也。

如官爻伏而旺相，有提拔者，其父远出，乃背生儿也。

游魂卦官鬼空亡，乃背爹落地——卦遇游魂官鬼值空，若非过月，定主其夫出外而产，谓之背生也。

若其夫自占，勿论官爻，以世爻言之；如世爻空遇游魂，主出门后生产。

发动爻父兄刑害，必携子归泉——父兄爻若当权旺相，动来刑克妻财子孙，而财福二爻又无救助者，主母子俱凶。

官化福胎前多病，财化鬼产后多灾——鬼化出子孙，主胎前有病；财化官鬼，恐产后多灾。

三合成局儿缺乳，六冲遇子父安然——卦有三合成兄弟局者，生子必然乳少，夫占更防克妻。

若得福神发动，或安静得日辰冲动，则财有生气，所以产母安然也。

应若逢空，外家无催生之礼物——以应为外家，若逢空必无催生礼物。

世如值弟，自家调理绝之肥甘——兄值世衰，则家贫而少将息，产妇必难强健。

阳福会青龙，无异桂庭之秀子；阴孙非月建，何殊桃洞之仙姬——子孙临月建青龙，或月建带青龙生合子孙者，必是男喜，后主俊秀聪明；如子孙爻不是月建日辰，又无月建日辰生之，临阴象阴爻者，必是女。

若卜有孕无孕，须详胎伏胎飞——凡占胎孕有无，专取胎爻为主，不看子孙。

如卦中六爻上下及年月日时皆无胎爻者，俱主无孕卦中有动爻化出者，目下无胎，后必有胎。

唯遇胎爻出现便为有胎。

出现空亡，“衃”而复散；交重化绝，既孕而不成——“衃”，音胚，凝血也。

衃者阳精阴血凝聚成胎之谓，盖未成形曰“衃”，已成形曰“孕”。

胎爻出现如遇空亡，主虽有胎，不能成形而散。

若得发动，其胎已成，惧怕变入墓绝，则胎孕虽至成形，不能产育，是亦不成而已矣。

姅必逢官，　必遇虎——“姅”，音半，孕伤也。

胎临官或被官爻、月建、日辰刑冲克害，皆主胎孕有伤。

娠妇既孕，月事又通曰“　”。

若未及月胎临白虎，必是漏胎；如遇煞冲，或发动化鬼者，必小产。

带令星而获助，存没咸安——凡胎爻旺相，又有生合扶助，不临官鬼、父母及空亡者，其胎必成，临阳爻则生子易养。

有阴地而无伤，缓急非益——胎爻临阴休囚，而得月建、日辰、动爻生合，再无凶神刑克者，其胎亦成，但生女，故曰：“缓急非益”也。

如逢玄武，暗里成胎，若遇文书，此前无子——胎临玄武，所受之胎非夫妻正受也。

若临父，主此前未曾有子，今始成胎也。

孕形于外，只因土并勾陈；胎隐于中，端为临龙合德——胎临勾陈，怀胎显露，胎临青龙，其胎不露，更逢三合必隐。

若问收生之妇，休将两间而推；如占代养之娘，须以一财而断——如占胎产，以卦中间爻为老娘也。

今人独占老娘吉凶，概以间爻论者，则失于理矣。

故凡单占老娘及乳母，俱以妻财一爻为用神，不可又以间爻推之是也。

兄动兮手低，乳母须防盗物——兄弟发动，占老娘乳母，则主此妇见财起意，又主贪食；临玄武必滥。

父兴兮乳少，老娘窃恐伤胎——父母发动加刑害，儿必为其所害，切不可用，如占乳母亦然。

子孙发动乳多，手段更高能——子孙旺相发动，不受制伏，生扶财爻，老娘手段必高，乳母必主乳多也。

兄鬼交重祸甚，事机犹反复——官鬼发动必有祸患，不伤身世，虽凶亦浅，一遭克害，祸不可言。

财合福爻善能调护，身生子位理会维持——卦身与财合子孙最吉，占老娘惯能救死回生，占乳母主其妇善抚小儿，乳亦必多也。

如逢相克相冲，决见多灾多咎——子孙被财与卦身刑冲克害最忌，儿亦必被其所害。

十三、进人口独夫处世，休言无子即忘情；君子治家，难道一身兼作仆？必须便嬖，乃足使令于前；若不螟蛉，焉继宗支于后——老而无子曰“独”，过继他人之子曰“螟蛉”，如诗所谓“螟蛉有子，蜾蠃负之”是也。

须别来占，方知主用——过继小儿以子孙为主，买妾婢童仆及收留迷失之人皆以财为主。

若窝藏有难之人则看其人与我如何相识，如朋友以兄弟为主，尊长以父母为主，妇人以妻财为主类。

用不宜动，动必难留——用爻发动其人难托，若遇游魂或化入游魂，异日主逃窜，若来生合世爻不致连累。

主不可伤，伤须夭折——主象衰弱，而被日辰动爻乘旺来刑伤克害，更无解救者，必然夭折。

衰入墓中，拟定萎靡不振；旺临世上，决然干蛊有成——用爻入墓，其人性慵懒；衰弱无气空绝，主委糜不振。

若得旺相临身持世，或生合世爻者，乃大吉兆也。

动化空亡，有始无终之辈；蛇合官鬼，多谋少德之人——用爻发动变入空亡，主其人有头无尾；若临螣蛇动合官鬼，其人虽多谋，然奸诈不实，妇人不贞节。

临玄武而化兄爻，门户须防出入；遇青龙而连福德，资财可付经营——用临玄武动化兄弟，主其人贪财好色，莫用出入。

用临青龙动化子孙，生合世爻，主其人至诚忠厚，托以财物则守而不失，使之经营则利归于主也。

若逢太过及空亡，反主少诚兼懒惰——卦中用爻见有三四重，或旬空者，其人暗藏机巧，反复不实。

用爻生合世爻，必得其力；主象克冲身象，难服其心——用爻生合世爻，其人可用，凡有事干必然用心；大怕合处逢冲。

财化子携子偕来，世合身终身宠用——凡占妻婢，财爻化出子孙，有小儿带来；若动财生合世爻，而化子反来刑克者，其婢可使，子必玩劣。

卦身一爻，占事为事之体，占人为人之身，若遇世爻生合，主其人必得宠用也。

受动变之伤，向后终难称意；得日月之助，他日定见如心——月建日辰动爻克世，其为不可用，世爻衰必被其害；若得变动日月生扶合助，然后为吉也。

世与卦身，以和为贵——世身二爻相合、相生、比合为吉，相克、相冲、刑害为凶。

兄弟官鬼，唯静为佳——兄动为破财口舌，官动为祸患疾病，故二爻皆不宜动，静心称意。

兄鬼交重，诚恐将来成讼；三合绊住，须知此去徒劳——兄与官爻发动，或官与文书互变，主日后兴词成讼，纵遇合住，日后亦成徒劳之事也。

若在间爻，乃是牙人作鬼——买卖交易以间爻为本，行人若临兄弟官鬼发动，必是牙人作鬼为谋。

如居空地，不过卖主争财——官鬼一爻空动，而与应爻相合，必卖主牙人作鬼论财。

卦象两官两父，须知事系两头——卦中父母官鬼俱有两爻，恐重叠交易。

兄鬼一动一冲，切莫财交一手——卦遇应爻克世，而兄官发动，须防设谋诓骗。

应生世他来就我，世生应我去求人——占买雇奴婢托人等事，以应为主，如生合世，是他来就我，成事最易，若世生应，我去求他，成事难也。

和合易成，最怕日辰冲破——如得应来生合世爻，凡事易成；若合处逢冲克坏，主人有破阻。

要知何等人，以破合之爻定之。

相冲难就，偏宜动象生扶——世应相冲相克，凡事难成；若得动爻日辰生扶合助，必有贵人维持，事亦可成。

兄爻发动，为诈为虚，卦象纷乱，多更多变——兄弟为反复不定之神，乱动则事不定，故多更变。

六爻无父，定无主事之人——以父母为文书主契之人，若六爻皆无父母，必无主契之人；若动爻变出者，则旁边有人作主。

两间俱空，未有作中之子——间爻为媒人，如空，须浼人居间。

世获间生，喜媒人护向——间爻生世合世，媒人必然向我，如临子孙，即系子侄辈人也。

生扶递出，防卖主之合谋——如是鬼动克世爻，而应爻又来冲克刑害我者，则是间来生合，假意合谋，非真心也。

父化兄契虚事假——凡遇父母化兄弟者，决主事体不直，文契不实，卦无父母而从兄弟化出者亦然。

兄持世财散人离——兄弟持世，必然徒费钱财，事亦干众，一应托人买婢不行力，更带凶神旺动，必主人离财散。

应若空亡，我欲成交徒费力；世如发动，彼来谋合亦难成——应空则他意难同，世动则自多更变，故不成也。

弟因财乏鬼必疑心——兄弟持世者，必因资财欠缺；鬼爻持世，则自心多疑，或进退不定，故难成也。

四复三番事机不定，千变万化卦象无常，能求不见之形，自喻未来之事——凡占收留遗失子女，最怕鬼临玄武发动，必是盗贼；用临玄武或化出鬼爻亦然，刑克世爻必被其害。

十四、新增痘疹六气司天，寒暑灾祥之感应；五行迭运，痘痧疮疹之流行。

欲问安危，须凭易卦。

先察用旺衰，次究神动静。

生扶拱合，痘长灵根；克害刑冲，花遭毒雨。

父动则护持乎兄弟，儿孙安得云宜；兄兴则为难于妻奴，子侄喜其相遇。

最吉者官安用旺，最凶者鬼旺忌兴——凡卜痘痧，必先分别用神原神衰旺，次究忌神仇神动静。

如卜兄弟出花，以兄弟爻为用神，父母爻为原神，动而生之则吉。

倘卜子侄，以子孙爻为用神，父动则克子是凶。

如卜妻奴婢妾，以财爻为用神，兄动则克财，亦不宜也。

凡卜子侄喜遇兄弟动也。

官鬼为痘花，不宜伤损，亦不宜动，动恐变坏；如遇刑冲克害伏藏等象，是险逆之症也。

即勉强起发，亦难收成。

用神旺相，官鬼安静而得生扶拱合者，是顺症而无忧虑也。

用得长生，百年之内保无虑——用神长生于日辰或化长生者，虽百年之内无忧，目下何必虑之。

原临死绝，一月之外终有害——如用神休囚再受伤克，又遇原神居于死绝之处，旦夕难延；若用神出现旺相，而原神静逢死绝，或动化伤克者，目下得令虽见收功，出月退气仍有不测之害也也。

官强而痘难开朗，福旺则花必稀疏——官鬼爻为痘症，宜静不宜动，动则有变。

静而衰者痘稀，旺而动者痘密。

父神为痘花之主，亦宜安静有气，最忌动化伤克；若得福旺官衰，痘花定然稀朗，必好收功也。

墓库不宜临用——痘喜起发，既发又喜神清，若用神入墓库，初难起发，后必神思昏倦，主难收功也。

休囚岂可持身——出花之人宜于体旺，则易收功，如用神休囚，必是体弱，再无原神日月生扶者，后亦有变。

卦现官多，防贼痘之为害——官鬼不宜多，鬼多则痘分粗细，如无子孙出现，恐痘密之中间有毒痘，其名曰贼痘，如不去之，则害一身痘矣。

爻临福众，虑进补以招殃——子孙之爻不宜多现，只要旺相有气，如多现不宜用补药食补物，若用补反恐有害也。

乱动皆非吉，伏吟亦是凶——诸卦皆怕乱动，何况于痘花？凡占皆畏伏吟，岂独痘症乎？子孙发动，当勿药而自痊；父母交重，纵延医而难治——如子孙发动，不遇日月动变伤克者，倘卜用药，当许立效，故喻之不药而能愈也。

财动卦中宜调脾胃——财为饮食，宜旺不宜空，空则不思饮食；宜静不宜动，动则生助官鬼。

恐因多食而伤脾胃，故须调养。

兄兴象内须理胸怀——财为调理之物，兄为气闷之神，如遇兄弟爻发动，则伤克财爻，主饮食少进或乏于调理。

如在间爻，宜宽胸理气；如临朱雀，必感怒而不思饮食。

食口腹而增忧，多为帮官伤世——财爻发动则生官鬼，若卦中又见官鬼发动而克世身主象者，必因贪口腹以致增病，或未出痘之前已停食也。

爱滋味而进食，定因助福生身——兄弟本是克财，动则不思饮食，若得子孙亦动，动来生世身用象者，谓之助福生世，主出痘之人初不思食，因爱一味引开胃口，始能进食也。

卦遇六冲难起发，爻逢六合好收功——凡卜近病喜遇六冲，谓之冲散灾殃，唯卜痘症则不然，谓之花逢冲则败，犹如妨雨侵花，初难起发，后不收功。

如遇六合卦，或用神逢生合，则易起发定然，必好收功也。

闷而不发，皆缘用伏加伤；发而不浆，只为官空增制——用神出现，不遇日月动爻刑冲克害，是大吉之兆；如用神伏藏，再受日月动爻刑冲克害者，必是闷痘，难过四五朝者屡验。

如官爻旬空月破，又遇日辰动爻克害者，痘虽起发，在七八朝之内恐不上浆，难于收功也。

须仔细而推详。

原神若坏，纵用现兮不祥；主象受伤，得救护兮无碍——原神者，生用神之爻也，如原神旬空，若伏藏而夫伤克者，主症虚体弱，非补不能起发，既起发主发无力灌浆。

若原神值真空真破，或伏而受伤太过，或化回头克伤，谓之原神受伤，用神无根，焉能得生？非吉祥之兆也。

如主象逢伤克，而遇原神临月建日辰动爻救护者，痘症虽险，可断不妨。

学者宜变通。

福鬼若值青龙，方宜种痘——或子孙爻临青龙，或官鬼爻临青龙，不遇日月动爻刑冲克害者，如卜种痘为大吉之兆；如官爻旬空或伏藏，福神不值青龙，虽种豆亦不出也。

用煞如临白虎，且慢栽花——或用神临白虎，或忌神临白虎，用神受日月动爻刑冲克害者，不宜种痘，恐反被害耳。

玄武冲世冲身，污妇冲魇而作变——玄武临财爻动来冲世身用象者，主因污妇冲魇致痘花作变。

如玄武临应爻动来冲世身主象，被外人闯魇作变也。

白虎临官临用，火毒甚而未清——白虎是血神，如临官鬼或临用神，而遇日月动爻刑冲克害，若非生痰，定是结毒。

如在乾宫毒结头面，坤腹、震足、巽股、艮手、离目、坎耳、兑口等类推之。

身上虎须向五行言带疾——大凡卦身一爻，主痘人始终之事，若临福德吉神，主无痘毒；如临官鬼，必有结毒成疾之处。

如遇金鬼，系肺经火毒未消，鼻孔内生疮或右耳带疾；如临木鬼，系肝经火毒未消，主两目内出痘或右耳带疾。

如遇水鬼，系肾经火毒未消，主两耳干枯，嘴唇带疾；如官鬼属火，系心经火毒未消，舌上干焦，主带目疾；如官鬼属土，系脾经火毒未清，主口如鱼口，鼻梁带疾。

己土官鬼凡属临持卦身，如值休囚，见福神发动者用药可愈；如无福神克制反加白虎附持，则有损失，乃终身之疾也。

爻中煞当凭八卦论终身——如虎鬼居乾宫，则带疾在头；如居兑象，则带疾在面；如居震卦，带疾在足；如居巽卦，带疾在股；如居坎卦，带疾在耳；如居离卦，带疾在目；如居艮卦，带疾在手；如居坤卦，带疾在腹。

以上八宫所值鬼爻，如遇福神克制，则医治易愈，如再加白虎持临，乃终身之疾也。

学者依理而推。

金为肺腑，增疼增嗽非宜；火属心经，发疮发斑大忌——官鬼属金，毒发肺部，主身体作痛或咳嗽，须防鼻偏；如官鬼属火，毒发心经，乃火毒之症，起初防发斑，继之防发疮及舌头宿硬。

衰静者轻，旺动者尤重。

木鬼乃风邪未表，水宫而寒食尚停——木能生风，故主风邪，如官爻属木，必因未表风寒，肝经受毒，防呛喘发痒及两目直视；如官爻属水，毒发肾经，防腰疼及两耳焦干，尚有寒食停积，发热宿浆。

麻面官乘四土，破碎遇三冲——官鬼为痘花，如临辰戌丑未四土，土属脾经，主痘粗扁多密，故云麻面，防口如鱼口；如官爻遇年月日二建冲者，灌浆后防破碎泄气。

玄武主阴虚黑缩，勾陈应胀闷黄浮——玄武临官爻，或临忌神及阴虚之症，防缩浆黑陷；勾陈如附鬼爻，主胀闷黄浮。

螣蛇木摆似惊风，朱雀火炎真血热——螣蛇临木爻官鬼，主初起未见点时似乎惊风；若卦中官鬼属火，又临朱雀，是血热火毒之症，须用大黄、黄莲等剂，必清火泻毒方能有救，如迟服则斑甚，痘隐焦黑，不能挽回也。

白虎同忌煞交重，哭声将至——白虎临忌神发动克伤用神，又无原神持护者，立见其危。

青龙会恩星发动，庆贺齐来——青龙临原神发动，生合用神，痘必收功也。

定死活于五行生克之中，决轻重于六神临持之上——生死全凭生克轻重，兼看六神，此节乃一章之大旨也。

儿孙满目未出花，耽许多忧虑；金玉满堂失教训，枉费尽心机。

十五、病症人孰无常？疾病无常；事孰为大？死生为大——凡占疾症，以官鬼爻为轻重；得病根由，独发之爻亦可推之。

火属心经，发热咽干口燥；水归肾部，恶寒盗汗遗精；金肺木肝，土乃病侵脾胃。

衰轻旺重，动则煎迫身体——鬼爻属火，心经受病，其症必发热、咽干、口噪类；属水肾经受病，其症必恶寒、盗汗、或遗精白浊类；属金肺经受病，其症必咳嗽、虚怯或气喘痰多类；属木肝经受病，其症必感冒风寒，或四肢不和类；属土脾经受病，其症必虚黄、浮肿或时气瘟疫类。

或鬼爻衰弱则安卧，发动则烦躁之类也。

坤腹、乾头，兑必喉风咳嗽；艮手、震足，巽须瘫痪肠风——鬼在坤宫，腹中有病，火鬼必患腹疾；水鬼腹中疼痛；动化财或化水鬼必泻痢；土鬼则是食积痞块或痧胀蛊症；木鬼绞肠痧痛，或大肠有病；金鬼胁肋疼痛，在上胸痛，在下腰痛。

此鬼在坤宫断，余卦类推之。

螣蛇心惊，青龙则酒色过度；勾陈肿胀，朱雀则言语颠倒；白虎损伤，女子则血崩血晕；玄武忧郁，男人则阴症阴虚——螣蛇鬼则坐卧不安，心神不定；青龙鬼则酒色过度，虚弱无力；勾陈鬼胸满肿胀，脾胃不和；朱雀鬼狂言乱语，身热面赤；白虎鬼跌打气闷，伤筋损骨，女人血崩血晕，产后诸症，盖白虎血神故也；玄武鬼色欲太过，郁闷在心，在本宫主阴虚，化子孙男子阴症阴虚，盖玄武暗昧之神故也。

断宜通变。

鬼伏卦中病来莫觉，官藏世下症起如前——遇官鬼不出现必隐藏，得症不知何由；官鬼伏在世下，必是旧症复发。

若伏妻财，必是伤饥失饱；如藏福德，定然酒醉耽淫。

父乃劳伤所致，兄为食气相侵——鬼伏财下，必是伤食，或因财物起因，或因妇女得病。

鬼伏子下，必是酒醉过渡，或恣行房事，夏或过于风凉，冬或多着裘帛，或过服补药所致。

鬼伏父下，必是劳心劳力，忧虑伤神，或因动土所致，或因尊长得病。

鬼伏兄下，必因口舌争竞，停食感气，或有咒诅得病。

官化官新旧两病，鬼化鬼迁变百端——卦中现有官爻而又变出官爻，主新旧两病也。

又如官爻化进神则病增，或退神则病减。

化出文书在五爻，则途中遇雨；变成兄弟居三位，则房内伤风——化出父母，必在修造之处得病，若在五爻属水，则在途中冒雨而得也。

如化兄弟，必因口舌呕气或是伤食；若在三爻，必房中脱衣露体感冒风寒。

若化子孙，则是在僧道寺院或渔猎游戏。

化财伤食，或因妻奴或因买卖。

以上六亲化出官鬼爻，亦依此断。

本宫为在家得病，下必内伤；他卦为别处染灾，上须外感——鬼在本宫，家中得病，在下三爻，必是内伤症候。

官在外宫外方得病，更在上三爻，必是外感风邪。

上下有鬼，内伤兼外感，症得不一。

上实一空，夜轻日重——鬼在内宫，病必夜重；鬼在外卦，病必日重。

若卦有二鬼，一旺一空或一动一静，必日轻夜重也。

动生变克，暮热朝凉——凡动爻为始，变爻为终，若动爻生扶用爻，而变爻刑克用爻者，必朝凉暮热，日轻夜重。

动生变克反此断。

水化火，火化水，往来寒热——水化火，火化水，不拘鬼爻，但有干犯主象者，皆是寒热往来之症，卦有水火二爻俱动亦然。

水旺火衰，寒多热少，倘水受伤，火得助，则常热乍寒也。

坎宫火动，内寒外热，离宫水动，皮寒骨热；若带日辰，必是虐疾。

上冲下，下冲上，内外感伤——上下有鬼，病必内外两感；俱动俱静者，一同受病；二鬼自冲者，适感而适愈也。

火鬼冲财上临，则呕逆多吐——火性炎上，财为饮食，故占病遇火鬼动克外财，必是呕吐，重则反胃不食。

水官化土下直，则小便不通——水官化出回头克，在本宫初爻是小便不通，属阴是大便不通；阳宫阴象，阴宫阳象，二便俱不通。

若加白虎阳爻，是尿血，阴爻是泻血，白虎血神故也。

带刑害是痔漏症。

若患牙疔，兑鬼金连火煞——鬼在兑宫，品中有病，若金鬼化忌神，或忌神化金鬼，必患牙疔，不化忌神则是齿痛。

静鬼逢冲齿必动摇。

如生脚气，震宫土化木星——鬼在震宫，病在足，加勾陈足必肿，加白虎必折伤破损。

土鬼化木则患脚气，木鬼酸痛麻木，水鬼是湿气，火鬼必生疮毒，金鬼是脚骱膝痛、骨痛或刀刃所伤类。

鬼在离宫化水，痰火何疑；官来乾象变木，头风有准；震遇螣蛇仍发动，惊悸颠狂；艮逢巳午又交重，痛疽疮毒——离宫鬼化水爻，痰火症候，水动化鬼亦然。

乾宫鬼化木爻，头风眩晕，木动变鬼亦然。

震在外卦勿以脚断，可言其病坐卧不宁，心神恍惚，盖震主动故也。

更加螣蛇发动，必是颠狂惊痫之病，小儿乃惊风也。

逢冲则有逾墙上屋之患。

艮逢火鬼必生痈疽，若遇变出土鬼，可言浮肿蛊胀等症。

余可类推。

卦内无财，饮食不纳——财主饮食，若遇空亡，饮食不纳，若不上卦，不思饮食。

间中有鬼胸膈不宽——世应中间即病入胸膈处也，官鬼临之，必然痞塞不通。

金鬼胸隔骨痛，土官饱闷不宽，木鬼心庠嘈杂，水鬼痰饮填寒，火鬼多是心痛。

若化财爻或财爻化鬼，必是宿食未消，以致胸膈不利。

鬼绝逢生，病体安而复作——官鬼逢绝，其病必轻，如遇生扶，谓之绝处逢生，其病必将复作。

世衰入墓，神思困而不清——世爻入墓，病必昏沉。

旺相有气，则懒于行动，衰则不言不语，是怕明喜暗，不思饮食，爱眠怕起，懒开目，更坐阴宫必是阴症。

用爻入墓、鬼墓临用、原神入墓，皆依此法断。

应鬼合身，缠染他人之症——应临官鬼刑克合用爻，必因探访亲友病而缠染也。

鬼爻属土，是时行疫症；用爻临应，必然病卧他家。

世官伤用，重发旧日之灾——大抵官爻持世，必然原有病根，伤用必是旧病复发，否则必难脱体。

卦身持鬼，亦是旧病。

用受金伤，肢体必然酸痛；主遭木克，皮骨定遭伤残；火为仇则喘咳之灾；水来害则恍惚之症——如金动来克，则木爻受伤，支节酸痛；木动来克，则土爻受制，皮骨伤损。

余可类推。

空及第三，此病须知腰软——第三爻如值旬空，为腰软；或旺相而生，为腰痛。

不空而遇动爻日辰官鬼冲克者，乃闪腰痛也，动爻亦然。

鬼在此爻者，亦主腰痛。

官伤上六，斯人当主头疼——不唯官鬼克伤上六而头疼，即如官鬼所临之处，亦有病也。

如官鬼克间爻，或临间爻，皆主胸膈不利，忌神亦然。

余可类推。

财动卦中非吐则泻——财爻动临上卦主吐，动临下卦主泻，若逢合住，则欲吐不吐、欲泻不泻。

木兴世上，非痒即疼——寅卯二爻属木，寅木主痛，卯主痒。

十六、病体既明症候，当决安危，再把爻神搜索；个中之玄妙，重加参考，方穷就里之精微。

先看子孙，最喜生扶拱合——子孙能克制鬼煞，古人谓解神，又名福德。

占病又为医药，卦中无此财鬼无制，服药无效验，祷神不灵，所以先宜看此。

推占父母丈夫病不宜子孙发动，动则伤克夫星，又克伤父母之原神也。

次观主象，怕逢克害刑冲——主象即用神也，如占夫以官为用神，占妻以财为用神类。

如遇刑冲克害，即病人受病磨折，故怕见之。

克害处若得生扶，必不至死。

世持鬼爻，病纵轻而难疗——占自病怕鬼持世，必难脱体。

身临福德，势虽险而堪医——月卦身乃一卦之体，子孙临之，决然无虞，纵然病势凶险，用药可以痊愈。

用壮有扶，切恐太刚则折——凡用神临月建，又得日辰生扶拱合，再遇动爻生扶者，乃太刚则折之兆，最怕原神又值月建，必凶；若有日辰动爻刑克，则不嫌其旺矣。

所谓“太过者损之斯成”也。

主空无救，须防中道而殂——非独指空而言也。

凡主象墓绝空破，有救者无妨，无救者必死。

救者，生扶拱合也。

禄系妻财，空则不思饮食；寿属父母，动则反促天年——占病以妻财为食禄，卦若无财或落空亡，乃是不思饮食。

父母爻动，占病所忌，以其克制福神，官煞能肆其虐故也，主服药无效，故云反促天年。

占兄弟病反宜动也。

主象伏藏，定主迁延乎岁月——用爻不上卦，纵有提拔扶引者，必待其值日出露，或久病必待其值年值月方愈，故曰定主迁延日月也。

子孙空绝，必乏调理之肥甘——子孙固为药，又为酒肉，若临死绝，或在空亡，或不上卦，病中必无肥甘调理。

或日辰或应爻带子孙生合用爻者，必有人馈送食物资养。

世上鬼临，不可随官入墓——凡占自己病，若世上临鬼入墓于日辰，或化入墓库于爻，固非吉兆，世爻持鬼墓发动亦凶。

身临福德，岂宜父动来伤——占病以子孙为解神，身临之大吉之兆。

如父母动来克伤，仍为不美，如父母有制无妨。

鬼化长生，日下正当沉重——鬼爻发动，病势必重，若鬼化入长生 ，乃一日重一日之象。

用连鬼煞，目前必见倾危——“连”字当作“变”字解。

今术家以用神变出官鬼者，断其病必死，是以词害义矣。

孰知鬼煞者是忌神也，用连鬼煞，即指用化回头克耳。

用神变回头克，而无日月动爻解救者，目前立见其危也。

福化忌爻，病势增加于小愈——子孙发动制伏官鬼，其病必减，若化回头克坏子孙，必因病势小愈不能谨慎，以致复加沉重，子孙化官爻亦然。

世持兄弟，饮食减省于平时——兄弟持世，饮食必减，其病亦因多食而得。

用绝逢生，危而有救——凡用爻逢绝，如得卦中动爻相生，谓之绝处逢生，凶中回吉之象，虽危有救。

用神不宜太弱，弱则病人体虚，力怯难痊。

若得日辰动爻生合扶助最吉，纵有十分重病，亦不致死也。

主衰得助，重亦何妨——用神不宜太弱，弱则病人体虚力怯难痊，若得日辰动爻生合扶助，最吉，纵有十分重病，亦不致死。

鬼伏空亡，早备衣冠防不测——此两句唯言父母、官府、丈夫病，如遇官爻伏而又空者，须防不测。

日辰带鬼，亟为祈祷保无虞——如日辰带官鬼生合世爻或用爻者，当为祈祷，看其生合者是何等神。

如生合青龙父母，是花幡香愿，勾陈则土地城隍，朱雀则香灯口愿，螣蛇则百怪惊神，白虎则伤司五道，玄武则玄帝北阴。

阳象阳爻是神，阴象阴爻是鬼。

今陈大略，后有《鬼神章》尽细，阅之照断方是，切不可妄断！动化父来冲克，劳役堪忧——卦中父母爻动来冲克用爻，或用爻动变父母不冲克者，宜自减少劳碌，不然病即反复，又加沉重矣。

日加福去生扶，药医则愈——日辰临子孙生扶拱合用爻，必得药力而愈。

身上飞伏双官，膏肓之疾——身者卦身及用神也。

如身爻上已临官鬼，又他爻动而飞入身上来者，或身之前后夹有官鬼，或用爻前后夹有官鬼，或世上有鬼而身上又有鬼，皆谓之双官夹用夹身，大象不死，亦是沉困考终之疾也。

即如子病吉凶，得恒卦，三五爻皆是官爻，午火子孙居其四爻，鬼之中是也。

余仿此。

命入幽冥两墓，泉世之人——以卦看有鬼墓，以世看有世墓，以用神看有主墓，凡遇此三墓出现卦中者，人皆见之，其墓为明；变入墓中者，人所不见，其墓为幽。

不拘明幽，病主危困。

或世爻用爻被官鬼两头夹之，或见有两重鬼墓夹身者，必死。

得日辰动爻冲破墓爻，庶几无事。

应合而变财伤，勿食馈来之物——应爻动来生合用爻，当有问安之人，带财福必有馈送，兄弟则清访而已。

若应虽生合，而用爻或变妻财，或被财爻刑冲克害用神者，倘馈送切宜忌食，否则反生伤害。

若占长辈，尤宜忌之。

鬼动而逢日破，何妨见险之虞——官爻发动，或忌神发动，其祸成矣。

若得日辰动爻冲之，谓已冲散，主其病虽凶而不死。

欲决病痊，当究福神之动静；要知命尽，须详鬼煞之旺衰——读是篇者不可以词害义。

福神者，其义轻于子孙而重于原神也；鬼煞者，其理在于忌神而不在于官鬼也。

凡占病，如遇原神旺动，即使用神空破伏藏者，其病可愈；如遇忌神旺动，即使用神出现不空破者，禄命当尽矣！十七、医药病不求医全生者寡，药不对症枉死者多，欲择善者而从之，须就蓍人而问也。

应作医人，空则瞷亡而不遇；子为药饵，伏则抜格以无功——凡卜医药，以子孙爻为药饵，以应爻为医生。

如子孙受伤或墓绝，或官爻生旺，是药不对症，必不能去病。

如应爻旬空，医生非它出不来，定用药无效。

鬼动卦中，眼下速难取效——占药要鬼爻安静无气，若发动，虽有妙药时，难以取效，待鬼爻墓绝日用药，方始有效。

空临世上，心中强欲求医——世爻空亡，必得专心求医，或自不相信他，虽请彼看，亦不用其药石。

官临福衰，药饵轻而病重——官爻无气，子孙旺相，药能胜病，服之有效。

若子孙休囚，官爻旺相者，乃是药轻病重，服之无功。

应衰世旺，病家富而医贫——世为病家，应为医家，相合相生，非亲即友。

若应旺世衰，病家贫乏，医必富，应衰世旺反此断。

父母不宜持世，鬼煞岂可临身——卦身与世爻皆不宜临官临父，遇之则药不效。

官化官病变不一，子化子药杂不精——此言官爻化进神症候不一，或病势不定，化退神反此断。

子孙乃占药用神，如子孙化进神而药有效，如化退神及伏吟卦，不可服此剂。

福化忌爻，误服杀身之恶剂——盖有动则有变，变出父母回头来克，难伤官鬼，必致用药伤命。

应临官鬼，防投增病之药汤——应临官鬼，必非良医，更来刑克身世用神，须防误药损人。

或临忌爻，或化官鬼，皆不宜用此人之药。

鬼带日辰定非久病——鬼带日辰动出卦中者，必是日下暴病；若日辰虽是官爻，不现卦中则不然，可言其病眼下正炽，必须过此方可用药。

应临月建必是官医——应持太岁必世医，持月建日辰必是官医，更待月日临子孙，用药神效。

应临子孙乃专门医士，可托之。

世下伏官子动，则药虽妙而病根常在——大抵自占病遇鬼伏世下，或占他人病遇鬼伏用爻下，其病不能断根，日后恐再发也。

衰中坐鬼身临，则病虽轻而药力难扶——卦身虽临衰弱之鬼，缠绵难愈之象，或主象身临官墓者亦然。

父基伏藏，名虽医而未谙脉理——卦中父动，子孙不能专权固非吉，然又不可无，宜静不宜动，何也？盖人气脉皆属父母，故占医或无此爻，必是草泽医人，虽然用药，而脉理未明也。

鬼不出现，药纵用而不识病源——官鬼为病，出现则易受克制，用药有效。

或不上卦，其病隐伏，根因不知，症候莫决，率意用药，亦难取效。

主绝受伤，卢医难救——主象若遇休囚墓绝，或变入墓绝，再有克伤者，虽良医不能救也。

父兴得地，扁鹊无功——父母发动子孙受伤，药必不效。

若得子孙有气，日辰动爻克父母，必须多服有功。

察官爻而用药，火土寒凉——火土官爻，其病必热，宜用凉药攻之；金水官爻，其病多寒，必温热之剂治之，如水必寒、土必凉、火必热、金必温等剂是也。

又如火鬼在生旺之地，又遇生扶，必用大寒之药攻之；水鬼在生旺之地，又遇合住者，须用大热之药；如火鬼在阴宫阴爻，乃是阴虚火动之症，可用滋阴降火之药；火鬼在阳宫内卦，乃是血气虚损之症，可用补中益气之药。

宜通变，余仿此。

验福德以迎医，丑寅东北——凡占服药，须看子孙何爻，便知何处医人可治。

如在子爻宜北方医人，丑爻东北方医人类。

又如寅爻子孙五行属木，其医是木旁草头姓名，或是虎命者，虽非东方，皆能医治，余仿此。

水带财兴，大忌鱼鲜生冷——财为饮食，资以养生，然动则生助鬼爻，反为所害。

若更属水，必忌鱼鲜生冷等物，药治见功。

如值木爻，忌食动风之物，值火忌炙炊热物，值金忌坚硬咸物，值土忌油腻滑物。

财如不动，不可妄言。

又忌鬼爻生肖物，如丑忌牛、酉忌鸡类。

余仿此。

木加龙助，偏宜舒畅情怀——青龙为喜悦之神，更临木爻生合世爻主象，病人必抛却家事，放宽怀抱，然后服药有功。

财合用神居外动，吐之则愈——财在外宫主吐，若得生合用爻，以药吐之则愈。

子逢火德寓离宫，炙之则痊——子孙属火，又在离宫，宜用热药疗之，或用艾炙则愈。

坎卦子孙必须发汗，木爻官鬼先要疏风——子孙属水或在坎宫发动，皆宜表汗，官鬼属木，先散风邪用药有效。

用旺有扶休再补，鬼衰属水莫行针——用爻休囚墓绝，必补药方有效；若用爻得时旺相，又有生扶合助，须用克伐之药治之，若再补则反害矣。

子孙属金，利用刀针；鬼爻属水而用刀针，则金能生水，反助病势。

土鬼忌用热药，木鬼忌用寒药，火鬼忌用风药，金鬼忌用丸药。

福鬼俱空，当不治而自愈；子官皆动，宜内补而外修——占病子官二爻俱空，乃吉兆也，或俱衰静无冲无并者，其病自愈，不用服药。

若二爻俱动，此非药不对病，乃是神祟作祸，故曰无功，必须祈祷服药方得病痊，俗所谓外修内补也。

卦动两孙，用药须当间服——卦有二爻子孙发动，用药不必连服，以其分权故也。

或用两般汤药，间服之则效矣。

鬼伤二间，立方须用宽胸——官鬼动来冲克间爻，或鬼在间爻动，必然胸膈不利，须用宽胸之药。

逢兄弟发动，则是气逆，治宜调气。

父合变孙，莫欲闭门修养——卦中福官衰静，若有父母动来生合世身主象者，不须服药，宜居僻静，闭门修养。

五兴化福，可用路遇医人——如卦中第五爻变出子孙，不须选医服药，不如路遇草医能治。

若子孙不现，而日辰临子孙生合者，意外自有医生可治也。

世应比和无福德，须用更医——世应比和，卦无福德，此药无损无益，须更换医人方可得痊。

财官发动子孙空，徒劳服药——财官俱动，其势已凶，子孙又空，服之无益。

凡占医药者，须诚心默祷，用何人药有效无效，不必说明姓氏。

卜家据此章而断，自无荐医之弊，则诚无不格，卦无不验矣，岂非彼此安心乎？十八、种作农为国本，食乃民天；五谷不同，孰识异宜？而布种一年关系，全凭卦象以推详。

旺相妻财，丰登可卜——妻财为农家之本，凡占种作，先看财爻现与不现，有伤无伤，便知吉凶。

然此一爻虽不可无，亦不宜动，动则官鬼有气，终有损耗。

若变出福爻则吉。

空亡福德，损耗难凭——子孙为原神，最喜生旺发动为吉，若遇空亡则财无生气，官鬼当权，定多损耗。

父母交重，耘籽徒知费力——父母为辛勤劳苦之神，动则必主费力，收成亦减分数。

兄爻发动，年时莫望全收——兄弟劫财，大怕发动；倘得子孙亦动，反许全熟年时。

如子孙之爻衰静，莫望全收，又主工本欠缺。

鬼在旺乡，遇水神而禾苗淹腐——鬼爻发动，若临水爻冲克身世，禾苗必为淹腐，更逢月建日辰动爻生扶，当有洪水横流之灾。

官居生地，加火煞而稼穑焦枯——鬼在生旺之地而临火爻动者，必主缺水；冲克刑克，恐有焦禾杀稼之祸。

若有制伏，虽旱无妨。

土忌克身，水旱不周之岁——土鬼发动，必主水旱不调，又主里社兴灾，否则田禾欠熟。

金嫌伤世，螟蝗交括之年——金鬼发动克世，主有蝗虫，若不伤身伤世，财爻静旺者不为害也。

木则风摧，静须谷粃，生扶合世，主许无虞——木爻发动伤克世身，所种之物必遭恶风摧挫；若化水爻，或与水兴同发，当有风潮颠没之患。

木鬼不动亦主虚粃，盖木爻乃五谷主星，更若福静财衰，必主秀而不实，财福动空化空，俱是虚粃空好看之象也。

二爻坐鬼，必难东作于三春；五位逢官，定阻西成于八月——二爻为内卦之主，五爻为外卦之主，内卦有官，种作时多阻，外卦有官，收成时多阻。

若二五爻日辰刑伤，更看何爻受伤，便知何事阻节，如兄弟为口舌，如官爻为官讼疾病。

初旺则种籽有余，四空则耕牛未办——初爻旺相，种籽有余，空则欠缺。

四爻旺相，牛必强壮，衰空则无，动空化出子孙，或化丑爻而与应爻作合，俱佃他人之牛也。

应爻生合世，天心符合人心——当以应为天，以世为地。

阴爻生合世爻，治田遇好天；冲克世爻，则凡有所作，非风即雨。

卦象叠财爻，多壅争如少壅——卦中财爻重叠太过，不宜多加垩壅；财爻不空、兄弟不动而遇子孙发动者，多壅则多收也。

日带父爻，一倍工夫一倍熟——父母若临日辰或坐世上，必主辛勤劳苦，若非勤作决作决然少收，盖一倍工夫则有一倍熟也。

财临帝旺，及时耕种及时收——凡遇财在生旺爻上，不宜种作太迟，迟则少收。

要知始终吉凶，但看动爻变化——动爻变财福吉，变兄鬼凶；父化兄鬼辛勤不熟，父化财爻福辛勤有收。

财化兄、子化官，始则畅茂，终则空虚；兄化财、官化子，先遭伤损，后必如意。

若然财旺化子孙，五谷丰登也。

欲识栽培可否，分详子位持临——凡卜种植，当指定种籽分占。

得子孙持临身世，财爻无刑伤克害，此种是必多收；如官鬼持身世，或父动，或财爻动变兄鬼，定主此种无收。

世值三刑，农须带疾——世为治田之人，被日辰动爻刑冲克害最为不利。

若带白虎三刑，农夫必然带疾，世持官爻亦然。

如朱雀恐涉是非，持兄弟必欠工本，或种作不精。

持财福或得财生福合，皆在欢喜。

爻逢两鬼，地必同耕——凡卦有两鬼出现，或鬼临应上动来作合，或日辰带鬼爻合世，或被兄弟合并，皆是包揽与人同种也。

父在外爻水辅地，虽高而潮湿；父居内卦日生田，固小而膏腴——父母为田，在外卦其田必高，在内卦其田必低；生旺田肥，墓绝田瘦；临木田形必长，临土田形必短；临火是干旱地，临水是潮湿地；临金是白沙地，日辰冲克，人不顾恋；日辰生合，必是好田。

父化父一丘两段——卦有两父，或化出父爻见两重，或卦身出现重叠，皆出两处耕种。

冲并冲七坎八坑——日辰动爻冲克父爻，其田必不平坦，非七高八低，或六畜伤损，或行人践踏。

阳象阳爻，此地必然官科则——父母在阳宫阳爻，是官田科则也。

或空或动，其田还恐属他人——父母空亡田种不成，否则必非已产。

临世发动，其田必有变更，化入空亡或空合应爻，当卖与人。

世临勾陈动，亦主田有更变。

坐落胎养开辟未久——胎养言其衰弱也。

如父母安静，若遇衰弱之爻动来冲者，乃是新辟之田，父爻自值衰弱动者亦然，或是新置者。

若父母持太岁月建，乃是祖遗产业；卦无父母从世化出，自己续置；若财化出者，乃妻家奁田；从兄弟化出，合户之田；从鬼化出，官家田地，不然乃官科则也。

应爻化出，必是他人之田。

变成福德沟洫分明——父母化出福财，必然沟洫分明，其地亦善，必得高价。

化兄田不值钱，或未分析，或与他家之田合段，若系卦身则是与人合种，化官其田不美。

若是坎宫，必近江湖之侧——父在乾宫，其田必高，纵在内卦，亦非　下低田；父在坎宫田必傍江湖；父在离宫田边遭旱；父在震巽宫田边必有树木；父在坤宫田在郊外，田心之田也；父在兑宫田边有官沟，或近池沼。

若伏兄弟，乃租乡邻之田——此指种租而言。

若父爻出现，看父爻则知何人家之田；卦无父母，须看伏在何爻，如伏兄下是邻家之田；若无父而动爻有化出者，是即其人之田也；如财爻化出是妇人之田。

余仿此。

十九、蚕桑既言种植，合论蚕桑。

禾饲辛苦，只为丝绵。

而养育吉凶悬惑，因凭卜于著龟——诸家以水爻为忌，以火爻为用，孰知卜蚕以子孙为蚕，卜丝以财爻为丝，卜叶以财爻为叶价，至于水火，何忌何喜之有？倘财爻临应，或合应，或与动爻相合之财，皆为养蚕妇女，非丝非价也。

宜变通。

初论子孙得地，则蚕苗必利——凡占蚕，独以子孙为用，如子孙旺相得地，无刑冲克害，必蚕苗盛利也。

次凭财位当权，则丝茧多收——凡占丝茧，独以财爻为用，如财爻旺相，有生合无冲克，自然丝茧多收。

福德要兴，更喜日辰扶助——子孙为蚕身，旺相发动，蚕必兴旺。

若衰弱，偶得日辰生扶拱合，大吉之象。

唯怕父爻及日辰伤克，蚕必有损。

妻财怕绝，尤嫌动象刑克——凡占丝绵，如财爻休囚死绝，或日辰动爻刑冲克害，必无好茧亦无好丝；若得生旺有气，不受伤克，可喜大吉也。

兄弟临身，叶费而丝还微薄——卦身如临兄弟，必主多费桑叶；克世伤世，必然缺饲，丝绵少收。

父母持世，心劳而蚕必难为——父母为子孙为忌神，若临身世，虽或安静，必费收拾，倍加勤劳，然后可望，故言蚕必难为。

日月不宜值之。

五行如遇官爻，必遭伤损——官鬼发动属金，主有雾露，以至蚕多僵死；属木，主门窗不谨，蚕冒风寒；属水；主食湿叶，以致蚕泄；属火克世，须防火灾，不然火仓太热，不通风气；属土，寒暖失宜，饲叶不均，眼起不齐，或分台迟缓，致蚕沙发热蒸伤等类。

一卦皆无鬼煞，方始亨佳——凡卜蚕一事，一卦无官，眠起无变，故云亨佳。

日主冲身，切忌秽人入室——遇日辰相冲身世，或应爻动克，须防秽污人带魔入室，解犯蚕花，以致变坏。

妻财合应，必然污妇临蚕——妻爻为养蚕妇，临太岁财爻，必是惯家，化子孙必然精致，化父母难为蚕苗，化官鬼有病。

财爻化兄弟墓绝，蚕姑当有大难；临子孙胎或化子孙胎，必有孕。

若与鬼爻应爻作合者，蚕妇必与外有情，遇有冲克，其事已露。

蚕子受暗冲，每遇分台须仔细——子孙为蚕身，出现不动，而至日辰动爻暗冲者，主分台时不加仔细，蚕恐伤损。

财无伤克，凡占叶价必腾增——独占叶价贵贱，唯重财爻。

若遇动爻日辰相生，后必价贵；或财爻无气，或化入墓绝，皆主叶贱。

兄弟落空亡，丝翻白雪——如遇兄弟死绝空伏不动，利有所望。

独占丝必好，独占叶必贵。

独占财反不旺也。

福身临巳午，茧积黄金——是养春蚕，在清明后收蚕苗，立夏后收丝茧，此时春未夏初，最宜子孙临巳午二爻。

巳午者言其旺相也。

若子孙兴，财会局，大吉之兆。

父动化财，不枉许多辛苦——父动克子，此非吉兆，如化财回头克制，不能伤克子孙矣，故曰“不枉许多辛苦”。

官兴变福，亦遭几度虚惊——官鬼发动，育蚕必有损耗，若化子孙回头克制，庶几无事，然亦有虚惊。

如买出火蚕，养比自收蚕苗更好。

卦出乾宫，若养夏蚕偏吉利——蚕有春夏蚕，春蚕者，俗名头蚕也，清明后收蚕苗，立夏后收丝茧；夏蚕者，俗名二蚕也，芒种后收蚕苗，夏至后收蚕茧。

此时夏火炎炎，如得子孙爻属水反吉，因乾兑二宫子孙属水，故曰“若养夏蚕偏吉利”也。

母居刑地，如言蚕室定崩摧——蚕房以父母论，生旺有气，修治整齐；死绝刑害，崩摧破败；带水自刑，蚕室必漏。

父化水、水化父皆作前断。

蚕茧献功，三合会财局而旺相；对宫定位，六爻随静以推详——卦有三合，最怕会成父官局，大为不利，盖会局之爻不论四时，皆为旺论。

如会父局则伤子孙，如会鬼局则伤兄弟，兄弟乃子孙之原神也。

故占蚕得三合财福二局，可作十分吉断。

二十、六畜道形万物，理总归于一心，易尽三才，占岂遗乎六畜？唯能精以察之，自得明而著矣——凡占六畜，不可以其本命论之，当以指实一畜而卜，以子孙爻为用神，以财爻为身价断之。

命在福神，若遇兴隆须长养——禽虫六畜之命皆属子孙，旺相有气不空，必然长养易大；休囚墓绝决然不济；若不上卦或落空亡，皆不可畜养。

利归财位，如逢囚死定轻微——大抵此占唯牛马为力，其他为利而占。

然力与利同归财爻，如逢休囚墓绝，则利必薄，气力不多，旺相方为大吉。

二者不可相无，一般皆宜出现——无福则难养，无财则利少，财福不空俱出现，六畜相宜。

财旺福衰，虽痴若而善走；财空福动，纵迟钝而可观——凡占牛马等物，子孙爻旺相主肥，休囚主瘦，动则强健。

财爻旺相则主有力，又主善走，后亦有利。

财若空亡，虽利暂时无远力——财爻发动，但不宜化入空亡，必无久远力。

福临刑害，若非　鼻定凋疤——子孙爻带刑败等爻，其畜主有破相。

音叶，缺齿也。

相合相生，必主调良且善；相冲相克，定然顽劣不驯——子孙生合世爻，六畜驯善，于我有益；若有刑冲克害，必主性劣不驯。

要知蹄足身形，须看临持八卦；欲别青黄白黑，须参生克六神——乾为火，坎为耳，震为前足，艮为后足，巽为腰，离为目，坤为腹，兑为口；青龙色青，白虎色白，朱雀色赤，玄武色黑，勾陈螣蛇色黄。

凡占要以子孙所临为本身颜色，以他动来生克者断别处有异色。

如子孙临玄武在乾宫，而被坤宫动克之，乃是黑身黄足；若被艮宫白虎动克，可言黄身白足，他仿此。

凡占克处多于生处，衰处少于旺处，自宜通变。

阴阳有雌雄牡牝之分——禽曰雌雄，兽曰牡牝。

以子孙属阴属阳，如阳爻子孙，占牛为牡，占马为雄之类是也。

胎养为驹犊羔雏之类——马子曰驹，牛子曰犊，羊子曰羔，鸡子曰雏。

凡遇子孙胎养临于世爻上，必是此类。

身坐子胎，必是受胎之畜——如子孙之胎爻临于身爻上，是有胎之畜，化出胎爻亦是。

福临鬼墓，须知有病于一身——福临鬼墓，畜必有病，或被鬼冲，皆主有病也。

父动有伤，子绝则徒为劳碌——父母发动，则伤子孙，六畜必有损失，更子孙墓绝无气，必主死亡，牧养亦徒劳碌。

兄兴不长，福兴则反有生扶——兄弟发动，六畜不长；若得子孙亦动财爻，财爻则反叨其生扶，主易养利厚。

世若空亡，到底终须失望——世爻空亡必不称意，畜之亦有始无终。

逢金生旺当虑啮人，值土交重须忧病染——金鬼发动，有蹼脾之患，若克世爻，必难触犯，世爻更绝，必被伤人。

木鬼发动，主有结草之病，水鬼发动主有寒病，火鬼发动必主畏热，土鬼发动须防瘟病。

官加蛇雀，必因成讼成惊——官带腾蛇发动，异日此畜必有怪异惊骇；若临朱雀，必致口舌争讼，临玄武防偷盗，临白虎防跌仆。

子变兄财，可验食粗食细——子孙化出兄弟，主口娇食细；化出财爻，主食粗口杂。

财连兄弟，乃刍蒙之失时——子化兄是口娇不食，财化兄乃人之豢养失时，以致饥饿，非不食也。

子化父爻，必劳心之太过——子孙发动，其畜必良，若化父回头来克，是人不爱惜，过劳其力，以致于伤。

福连官鬼，须防窃取之人；鬼化子孙，恐是盗来之畜——子孙化鬼，日后必被人盗，否则病死；若官化子，恐人盗来者，生合世必有利，冲克世必有害。

官兄交变，难逃口舌之相侵——卦中鬼变兄或官兄俱动，必因此畜起是非口舌。

日月并刑，岂免死亡于测——日辰、月建、动爻俱来刑克子孙，不免病死。

若占置买，亦宜福动生身——凡占置买六畜，子孙发动，出产必多要求，生合世爻必然好买易成，与世冲克定难置买。

倘问利时，最怕财兴化绝——财爻出现不空有气，持世生合世，不受伤克，不变兄鬼，即为有利，或化绝化克皆主无利。

或赌或斗，皆宜世旺财兴——北人好斗鹌鹑鸡羊，南人促织黄头。

凡遇此占，要世爻有气克应，子孙发动，即是我胜；得月建、日辰、动爻刑克应，世亦胜；若世被应克，子孙空伏，官鬼发动，日月动爻反来刑克，必是他胜。

或猎或渔，总怕应空福绝——凡占猎渔，要应生世，福神旺相，生合世身为吉，倘或空绝则否。

乳抱者宜胎福生旺而无伤——凡占畜养母猪羊，要胎福二爻生旺，不受刑克，便无损害。

医治者要父官衰绝而有制——六畜有病占医治疗，要子孙旺相有气，不遭刑克，而父母官鬼休囚墓绝，或虽动而有制者，无妨。

二十一、商贾居货曰贾，行货曰商，总为资生之计，蓍所以筮，龟所以卜，莫非就利之谋，要问吉凶，但看财福——财为本，福为利，二者不可损坏。

卦中子孙之爻，称曰福神。

财旺福兴，无问公私皆称意；财空福绝，不拘营运总违心——财爻旺相，子孙发动，不拘公私之谋，皆能称意；或伤克，或临墓绝无救，不拘买卖皆违心所愿。

有福无财，兄弟交重偏有望——有者言其发动之意，无者言其伏藏之意。

凡卜求财，卦中子孙爻动而无伤，则财源丰厚固吉。

如再见兄弟爻发动，生扶子孙，则财愈加根深蒂固，故曰“兄弟爻交重偏有望”，皆为子孙亦动也。

有财无福，官爻发动亦堪求——子孙藏伏，财无生气，一遇兄弟便被劫夺，须得卦中官爻发动，或日辰是鬼克制兄弟，亦可求谋。

如有子孙，而官鬼动则有阻滞，又不易矣。

财福俱无，何异守株而待兔——有财无福，财必艰难，岂可财福俱无？守株待兔，喻妄想也。

父兄皆动，无殊缘木以求鱼——父母能克子孙，能生兄弟，父兄皆动，犹如缘木求鱼，言必不可得也。

月带财神，卦中无而月中必有——月建为提纲，若带财爻，虽正卦无财，而伏财亦明，月建拱扶所伏之神，值日必有得也。

日伤妻位，财虽旺而当日应无——财爻旺相生合持世，乃是必得之象，若被日神克制，须过此日然后可得。

多财反复，必须墓库以收藏——卦中财现三五重为太过，其财反复难求，须有财之库爻持世身，谓之财有收藏，必得厚利也。

无鬼分争，又怕交重而阻滞——无鬼兄必专权，财虽有气亦多虚耗，兄更发动，必有争夺分散财物之患；官鬼又不宜动，动则必有阻隔。

兄如太过，反不克财——兄弟乃占财之忌杀，日月动变俱带兄弟，重叠太过，一见子孙发动，反不克财，其利无穷；子孙安静多不吉。

身或兄临，必难求望——卦身一爻，占财体统，若持兄，不拘作何买卖，问何财物，皆无利益，兄弟持世亦然。

财来就我终须易，我去寻财必是难——财爻生合世爻，持世克世，皆谓财来就我，必然易得；若财爻而与世爻不相干者，谓我去寻财，必难望也。

身遇旺财，似取囊中之物；世持动弟，如捞水底之针——世为求财之人，若临财爻，虽或无气，必主易得，旺相更美；若临兄弟，虽或安静，亦主难得，发动尤甚。

福变财生，滚滚利源不竭——占财得子孙发动，利必久远，更兼财爻生合世身，乃绵绵不绝之象。

遇有财化子亦然。

兄连鬼克，纷纷口舌难逃——旧注这兄弟变官鬼来克世，是有口舌纷纷，予以为谬。

大凡卦中兄弟动克世爻，化官鬼回头克制，则不能口舌耗损矣。

予之屡验者，卦中官鬼兄弟皆发动，固有口舌是非。

兄连鬼克者，此谓兄弟与官鬼也，非谓兄弟化官鬼也。

父化子财，必辛勤而有得——父化财不能自然而得，必勤劳可有。

兄化财先散后聚，或利于后不利于前。

官化财爻生合世身，最利公门谒贵及九流艺术之人，求财十分有望；如官来克世，谓之助鬼伤身，公私皆不吉也。

财化鬼兄，防耗折而惊忧——财化官鬼 或化兄最凶，主损折驳耗，更见世爻有伤，恐因财致祸。

财局会福神，万倍利源可许——卦有三合会成财局，而在卦中动来生世，主财利绵绵不竭，更得财旺，可许万倍财利。

会成福局动来生合世爻者亦然。

岁君逢动煞，一年生意无聊——凡占久远买卖，最怕太岁临持兄弟，主一年无利。

持官鬼一年惊忧，持父一年艰辛，财福一年顺利也。

世应二爻空合，虚约难凭——世空有财难得，应空难靠他人，世应俱空谋无准实，空动带合谓之虚约，化空亦然。

主人一位刑伤，往为不遇——主人，如求贵人则鬼为主，求妇人财为主类。

若主爻遇日辰动爻刑伤，或自空、或化空，皆主不遇，遇亦不利。

世持空鬼，多因自己迟疑——鬼爻持世，财必相生，凡求必易；若遇空亡，乃自不上前，迟疑退怯，故无成也。

世持空财亦然。

日合动财，却被他人把住——财爻动来生合世，因是易得之象，若被动爻日辰合住，其财必有人把住，不能与我。

要知何人把持，以合爻定之，如父母合住为尊长把持类。

要知何日到手，必待逢冲之日方有也。

要知何日得财，不离生衰旺合——财动入墓或被合，皆待冲日得；或动财遇绝，必待生日得；逢冲合日得；动逢月破，填实逢合日得；或安静，逢冲日得；旬空出旬得；伏藏出现日得。

欲决何时有利，但详春夏秋冬——凡占货物何时得价，不可概以财临五行断之，如木财断春冬得价。

又宜以冲待合、合待冲、绝逢生、墓待开等法，又宜以子孙爻断。

又如财坐长生之地，一日得一日价，若从帝旺，目下正及时，迟则贱而无利。

合伙不嫌兄弟——凡占合伙买卖，若世应俱财必然称意。

兄临卦身必主分财故也。

静者无嫌，动则不宜。

公门何虑官爻——占财皆忌官动，主有阻隔，唯求公门之财，必然倚托官府，必得旺相生合世身则吉，刑克世爻祸害立至。

九流术士，偏宜鬼动生身——九流求财，以鬼爻为主顾，出现发动，生合世爻，必然称意，忌刑克世爻。

六畜血财，尤喜福兴持世——凡卜贩卖牲口、畜养六畜，皆要子孙旺相，持世临身则吉；父母发动则有损伤；化出土鬼须防瘟死；福旺财空，六畜虽好而无利。

世应同人，放债必然连本失——凡放私债，最忌世应值兄弟，必无讨处；财爻更绝，连本俱无，世应值空亦然。

日月相合，开行定主有人投——开行人占财，世应要不空，财福要全备，官鬼要有气，父兄要衰静，斯为上吉。

更得月建、日辰、动爻生合世爻，则近悦远来，财利必顺。

动出官兄常有是非口舌，应空主开不成。

应落空亡，索借者失望——求索假借不宜应空，空则不实，必得物爻不空，缓图庶可有望。

如衣服经史看父母，六畜酒器看福爻，其余财物食物皆看财爻。

世遭刑克，赌博者必输——凡占赌博，要世旺应衰，世克应我胜，应克世他胜。

兄鬼动来刑克世爻，或临兄弟，或世爻空，皆主不胜。

世应静空赌博不成；世坐官爻防他合谋骗我；间爻动出官鬼兄弟，多致争斗。

鬼克身爻，商贩者必遭盗贼——买卖经商，若遇官临玄武动来克世，必遭盗贼之祸。

间兴伤世，置货者当虑牙人——买货要应爻生合世位，必然易成，刑克世必难置。

物爻太过货多，物爻不及货少，空伏货无。

物爻者，六畜看子，五谷看财爻类。

最怕兄鬼交重，须防光棍谎骗。

间爻伤克世爻，当虑牙人谋劫财物。

出路买货应空，多不顺利。

停脱者喜财安而鬼静——积货不宜财动，动恐有变；亦不宜空，空恐有更。

官鬼若动，兴灾作祸莫测；如父母化官鬼刑克世爻，货被雨水污腐。

故脱货者宜六爻安静，唯子孙喜动。

脱货者宜财动而身兴——财动则主易脱，世动主易卖也。

如财在外生世，宜往他处卖；如在内动生世，就本地脱之可也。

倘财爻持世，有子孙爻在外动，亦宜往他处脱，学者宜通变。

路上有官休出外——五爻为道路，临官发动，途中必多惊险，不宜出外。

要知有何灾咎，以所临六神断，如白虎为风波，玄武为盗贼之类。

宅中有鬼勿居家——二爻为住宅，在家求财，鬼动此爻必然不利，以所临五行断，火鬼忌火烛类。

得子孙持世发动，庶几无害，如无子孙发动，宜迁店铺可解。

内外无财伏又空，必然乏本——动变必无财，又伏空地，其人虽欲经营，必然乏本。

父兄有气财还绝，莫安贫——父兄二爻有气恐防折本，故不若安贫守份为高也。

生计多端，占法不一，但能诚敬以祈求，自可预知其得失。

二十二、学馆学得明师，可继程风于满座；师非良馆，难期谷粟之盈仓。

故欲笔耕，先须蓍筮。

世为西席，如逢父母必明经——凡占书馆，以世爻为西席之位，如临父母，自必明经，在离、乾、坤三宫亦然；临官带鬼或本宫官伏世下，多是秀长。

应乃东家，若遇官爻须作吏——应爻为占馆本家主人，若临官，必是官吏役人家，加白虎则是病人。

就临父母勾陈，种田人家；加朱雀，若是读书人家；加白虎，宰杀人家；加螣蛇，工艺人家。

应临子属金，僧道作主；应临财在阴宫阴爻而卦无官鬼者，必是妇人作主；若应爻临官又举贵人，则是富贵人家；财化财、财化子，做买卖人家。

临官兮少壮，休囚则贫乏之家；墓库兮高年，旺相则富豪之主——应爻临旺爻，主人必然强壮，如临墓库，必是老年。

临财福必然富贵。

若论其德性，当以五类六神参断。

值土火空无父母，逢金水绝少儿孙——卦得坤属土，如火爻旺空、动空、冲空，主父母不全，衰空必无父母。

若卦得乾兑属金，如无水爻，水又绝于飞爻或绝于日辰，则主无子孙。

余皆仿此。

不拱不合，决定主宾不协；相生相合，必然情意相投——世应刑冲克害，异日宾主不和；若得生合比和，情意相投；生而化克，始和终不睦；冲而化合，始疏后密。

应与子孙生合，师徒则多恩义，若见冲克多不睦也。

财作束修，不宜化弟——占馆以财爻为束修，独怕兄弟发动或财爻化兄，主束修有名无实。

财爻无气，而遇日辰动爻生扶拱合者，束修虽则不多，而四季节礼则周备也。

父为书馆，岂可逢空——占馆以父母爻为馆，旺相则有好馆。

卦无父或落空，必无书馆，事亦难成。

鬼动合身，须得贵人推荐——官鬼发动当有间阻，若来生合世身，必得贵人推荐可成。

兄兴临应，决多同类侵谋——凡应持兄动，必有同道之人争谋其馆，兄临卦身亦然；若在间爻动来冲克世爻，主有人破说也。

官如藏伏，应无督集之人——鬼能生扶父母，故占馆以此爻为纠率子弟之人。

皆不出现，或出现旬空，主无人聚生徒以成学馆也。

应若空亡，未有招贤之主——应爻空亡无人延请，更若父不出现或落空，必难成就；应爻动空化空，是假言作主也。

动象临财难称意——文书为占馆用神，若遇财动则被克坏，未成者不能成，巳成者不能遂意。

空爻持世岂如心——卦中父母出现，应来生合，而世爻空亡者，求馆不成。

身位受伤虽成不利——世身被日建、月建、动爻刑克，虽成而日后有官非疾病。

间爻有动纵吉难成——间爻动克，事多阻隔，故难成也。

鬼若化兄，备礼先酬乎荐馆——凡遇鬼爻动出兄弟，必得礼物先酬荐馆之人，则可成就，兄临世身亦然。

世如变鬼，央人转荐于东家——鬼爻出现而世又化出者，再得推荐可成；卦无官而动爻有化出者，初无人荐，亦必央人荐之可成也。

世无生合，漫看白虎之纷纷——应不克世，父母不空，兄鬼不动，而月日动爻并不生合世爻者，其事纵成，但主人不钦敬，故白眼待之。

福或兴隆，会见青衿之济济——占馆以福爻为门生，旺相多，休囚少。

衰逢扶起，日加负笈之徒——子孙衰弱，得日辰动爻生合扶起，学徒始虽不多，开馆后日渐增举益也。

动遇冲开，时减执经之子——子孙爻动，若被日辰动爻冲散，其徒必背师而去；如被世冲，是先生叱退其徒。

逢龙则俊秀聪明，遇虎则刚强顽劣——子孙临青龙，逢月建生合，而又临金水，必有颖悟非常之徒；若临白虎，则多顽劣之徒。

阳卦阳爻居养位，座前有刘恕之神童；阴宫阴象化财爻，帐后列马融之女学——子孙在阳宫阳爻，而临金水旺相不空，有拱扶者，其徒必有出类拔萃，如刘恕之神童在门；若阴宫阴爻，主有女徒受学。

两福自冲，鬼谷值孙膑庞涓之弟之；子孙皆合，伊川遇杨时游酢之门生——卦有两爻子孙俱动相冲，弟子中必多不合，若来伤世，必然责及先生。

如遇二爻俱来生合世爻，则门生自尽弟子之礼。

世动妻爻，决主亲操井臼——世临财动，乃自炊爨，非供赡也。

应生财值，定然供膳饔餐——财爻临应生合世身，定主供膳；月建、日辰、动爻俱带妻财，乃诸生轮流供膳，旺相款待厚，休囚款待薄。

如索束修，可把妻财推究，若居伏地，还求朋友维持——凡占取索束修，得财爻出现旺相，月建日辰动爻不来伤克，则不欠缺；若财出现被克，或绝或空或墓，主皆不遂意也。

变出父爻，书债必然偿货物——财动化父或父动化财，主束修以货物准折。

化成兄弟，砚田必定欠收成——财爻化兄，有名无实。

身空应空福财空，必然虚度——凡占束修，遇卦身应爻及子孙妻财皆空，或不上卦者，主束修无得。

月克日克动变克，恐受刑伤——月建日辰动变，诸爻皆来刑克世爻者，占馆有不测之凶。

鬼化财生，非讼则学金休矣——卦中无财，而遇兄、鬼、文书化出财爻生合世爻者，必须讼诉公庭，束修可有。

子连父合，因学而才思加焉——世若衰绝无气，而遇子孙动化生合世爻者，主子弟之才日加进益也。

二十三、娼家养身于花柳之家，曰娼曰妓，识祸福于几微之际，唯蓍唯龟。

花街托迹，柳巷安身，门外纷纷总是风流子弟，窗前济济无非歌舞佳人。

若要安宁，必得世无冲克；欲求称意，还须应去生扶——凡娼家卜住居家宅生意类，皆以世为主娼之人，应为宿娼之家。

若逢日辰动爻俱不刑冲世，必主家宅吉利，人口安宁，更遇应来生合，十全之好，凡事遂意。

卦见六冲，往来亦徒迎迓——冲者散也，如得六冲卦或合处逢冲，不但往来之客无惠，更防驱逐不安。

爻当六合，晨昏幸尔盘桓——得六合卦最吉，盖合则情分相投，必主人多，断内外合同，家门雍睦。

财若空亡，钱树子恐防倾倒——财为娼妓，若值真空或衰绝受克，主妓女衰亡；财若重叠，妓女必多；旺相则颜色美丽，衰竭则容貌不妍；刑则有病。

日月动爻无生无合，主人不恋。

官如墓绝，探花郎哪得栖迟——官为宿客之主，若动来生合世爻，必多商客下顾，更得日辰生扶，必有贵人招接，唯不宜空亡墓绝。

妻财官鬼二者，不可相无——无财主无出色之女，无官主无贵客招接，钱财破耗；若财官俱无，或一空一伏，是时运不济也。

财鬼父兄子孙，皆宜不动——常人占宅宜子孙动，唯妓家动则伤官，若鬼动子孙亦宜动也。

最喜六亲安静，故曰“皆不宜动”也。

鬼煞伤身，火盗官灾多恐怖——鬼爻生合世爻，是宿客顾恋之象，虽动亦吉；若冲克刑害，则是鬼煞为祸，重则官灾火盗，轻则是非口舌。

日辰冲父，住居屋宅有更张——父母为住居屋宅，或被日辰冲克，或父母化出财爻，当有更变，必住不久。

兄弟交重，馨囊用度——兄动主生涯冷淡，破耗多端，更有生扶，门中罄赀用度无了日也。

子孙藏伏，蹙额追陪——子孙为福德喜悦之神，娼家虽不宜动，然不可空伏，主家宅不安，住居不稳，生涯不旺。

财化福爻，家出从良之妓——不宜财动，动则妓女走失，若逢冲克或空动皆然。

子合应，妓有从良之志；化子生世，可称钱树子也。

官居刑地，门招恶病之人——鬼带刑爻生合世身，多招恶病之人来往；与世生合，与财刑冲，须防妓亦沾染。

忌动衰空，闲是闲非闲挠舌——克世之神发动，衰空有制者，不过闲是闲非而已，无制不吉也。

财兴克世，有财有利有惊忧——凡财爻旺相，不宜动来伤克世爻，盖财乃生祸之端，必然因财致祸。

能将玄理以推详，真乃黄金而不易。

二十四、词讼小忿不惩，必至争长竞短；大亏既负，宁不诉枉申冤？欲定输赢，须详世应——卦中世应，即状中原被，详此则两边胜负可知。

应乃对头，要休囚死绝；世为自己，宜帝旺长生——不拘原被千，占以世为自己，应为对头。

应旺世衰，他强我弱，世旺应衰，他弱我强。

相冲相克，乃是欺凌之象——世爻刑克应爻，未为我胜，乃是欺他之象。

必是鬼克应爻，方为我胜，动爻与月建日辰克之亦然。

相生相合，终成合好之情——世应生合，原被有和释之意。

世生应，我欲求和；应生世，他欲求和；应世动空化空者，俱是假意言和也。

世应比合官鬼动，恐公家捉打官司——世应比和是和释之象，倘官鬼动克，主官府捉打官司，不欲和议；子孙亦动，终成和议。

卦爻安静子孙兴，喜亲友劝和公事——六爻安静，世应虽不生合而子孙发动者，必有亲邻劝和也。

世空则我欲息争——世空则我欲息争，应空则他欲息争，世应俱空，两怨销意。

应动则他多机变——世动，则我必使心用谋，若化官兄回头克制，反为失计；应动，则他必有谋，若加月建，必有贵人依靠，克世则为不吉。

间伤世位，须防硬证同谋；鬼克间爻，且喜有司明见——间爻为中证之人，生世合世必然向我，生应合应必然向他；与世冲克，与我有仇，与应冲克，与彼有隙。

若旺爻生应，衰爻合世，是助彼者有力，助我者无功；或应动克世，是向彼者，虽不上前怪我，偏来出面。

若冲克我之爻反去生应合应，须证人同谋陷害；若得鬼爻克制或被日辰冲克，是官府不听其言，我得无事。

间爻若受刑克，中证必遭杖责，近世必是我之干证，近应为彼之干证也。

身乃根因事体，空则情虚——卦身系词讼根由，旺则事大，衰则事小；动则事急，静则事缓；如空伏，皆是虚捏故事；飞伏俱无，毫厘不实。

父为案卷文书，伏须未就——卦无父母，文书未就，带刑临败病，必多破绽，化财亦然。

化兄有驳，月建作合，上司必调卷，有冲皆不依允。

鬼作问官，克应则他遭杖责——鬼为听讼官，动去克应，讼必我胜，克世我败。

日为书吏，伤身则我受刑名——日辰能救事能坏事，如鬼动克世，自必有刑；得日辰制鬼冲鬼，必得旁人一言解释，问官必能宽宥于我也。

逢财则理直气壮——以财为理，临世我有理，临应他有理；鬼来刑害，虽有理而官府不听，兄动不容分辩。

如下状，则财为忌爻。

遇兄则财散人离——兄弟若在世身爻上，事必干众，动则广费资财；或加白虎，必主倾家荡产。

临应爻则以赔断之。

世入墓爻，难免狱囚之系——世爻入墓化墓或临鬼墓，卦象凶者必有牢狱之灾；临白虎，在狱中有病。

官逢太岁，必非州县之词——官居第五爻，若值太岁，此事必干朝廷，逢月建必涉台宪。

内外有官，事涉一司终不了——官不上卦，无官主张；内外有官，权不归一，主事体反复，必经两司然后了事。

上下有父，词兴两度始能成——官父两爻不宜重见，主有转变不定之象，其事必主缠绵，卒难了结。

如占告诉，遇此象必再告之成也。

官父两强，词讼表章皆准理；妻财一动，申呈诉告总徒劳——凡欲上表、申奏、申呈、告诉等事，皆要官父两全，有气不空，则能准理；最怕财动伤父，必不可成。

父旺官衰，雀角鼠牙之讼——父母旺相，官鬼休囚，情词若大，事实细，故乃雀角鼠牙之讼。

变衰动旺，虎头蛇尾之人——凡世应旺动，是有并吞六国之势；若变入墓绝空亡，乃先强后弱，虎头蛇尾之象。

世以己言，应以彼言也。

世若逢生，当有贵人依靠；应衰无助，必无奸恶刁唆——世爻衰弱，遇月建日辰动爻生合，必有贵人扶持，彼亦无可奈何。

应爻遇之反是。

无合无生，纵旺何如独脚虎？有刑有克，逢空当效缩头龟——应爻旺动无生合者，彼虽刚强，是独脚虎不足畏；世无生合，又遇日月动爻刑克，当效缩头龟，且勿与对理。

兄在间中，事必干众——兄弟在间爻，词内干犯众多；动则中证人贪索贿赂，克应索赔资财，克世须用财托为安。

父临应上，彼欲兴词——父母为文书，临世我欲告理，临应他欲申诉；动则欲行，静则不举。

父动而官化福爻，事将成而偶逢兜劝；父空而身临刑煞，词未准而先被笞刑——凡占告诉，遇官父两动，讼事可成。

若父有气或官化子孙，则主身到公门将投词，而有人旁劝。

若父化空亡墓绝，官鬼刑克世爻，或被日辰刑冲克害，告状且不准，先遭杖责也。

妻动生官，须用赀财嘱托——若讼已成，卦有财动，必须用财嘱托官府；如遇子孙冲官，虽费赀财亦无益。

世兴变鬼，必因官讼亡身——世持鬼我失理；应持鬼他失理，世变鬼恐因官事而丧身，应变鬼以彼断之。

子在身边，到底不能结证；官伏世下，讼根犹未芟除——卦身临福德出现发动，随即消散，唯怕官鬼伏世下，则讼根常在，目下虽不成讼，至官旺出透举发也。

墓逢日德刑冲，目下即当出狱；岁挈福神生合，狱中必遇天恩——世墓、鬼墓爻动，皆是入狱之象，若得日辰刑冲克破，目下即当出狱。

在狱中占卦，最喜太岁生合世爻，主有天恩赦宥；月建生合，上司审出；日辰生合，有司饶恕；父母生合，必须申诉可得免也。

若问罪名，须详官鬼——凡卜罪名轻重，以官爻定之，旺则罪重，衰则罪轻。

加刑白虎旺动克世，火受极刑，金主充军，木主笞杖，水主从罪。

须以衰旺，有制无制断之，不可执滞。

要知消散，当看子孙——若福动鬼静，以生旺日月断；鬼动福静，以官墓日月断。

卦象既成，胜负了然明白；讼庭一部，是非判若昭彰。

二十五、逃亡宽以御众侮慢斯加，严以治人逃亡遂起，故虽大圣之有容，尚谓小人之难养。

须察用爻，方知实迹——用爻者，如占奴卜妻妾逃亡，看财爻类也。

若临午地，必往南方；或化寅爻，转移东北——用爻安静，以所临之地为逃去之向，故云临午是南方。

如用爻发动，以变爻定向；转移者转往一方也，即如午变寅爻，定然先往正南，后往东北。

木属震宫，都邑京城之内；金居兑象，庵观寺院之中——用神如临震宫木爻，必在都邑；如临九五，必往京城，如临兑宫金象，必避在庵院寺观之中。

鬼墓交重，庙宇中间隐匿；休囚死绝，坟陵左右潜藏——用持鬼墓，其人必隐庙宇之中；用临死绝，必藏身于坟墓左右也。

如逢四库，当究五行——四库即辰戌丑未四支，用爻属木，卦有未动类。

如辰为水土库，必在水边；戌为火库，在寺庙侧；丑为金库，在银铁匠家；未为木库，在园林柴草间，或木工蔑匠之家。

凡占逃亡盗贼，若遇墓爻，决难寻见，直待冲破墓爻日月，方可得见也。

倘伏五乡，岂宜一类——卦无用神，须看伏在何爻下，便知其人在于何处。

如伏鬼爻，在官仓官库之中，旺加月建在官户家，休囚无气在公吏家；伏父母下，在叔伯父母家，不然在手艺人家；伏兄下，在兄弟姊妹及相识朋友家；伏财下，在奴婢妻妾家；伏子下在寺观及卑幼处也。

又如伏于鬼墓下，不在庙宇中则在寺庵内；又如伏于财库下，不在仓库中，即在富豪家也。

木兴水象，定乘舟辑而逃——用爻属木在坎宫动者，必乘舟逃去；木化水，水化木，或木在水宫动，水在木宫动者皆然。

动合伏财，必拐妇人而去——用爻动来与本宫财爻作合，其人必拐妇人逃去。

财若伏于世下，必是妻妾；在应爻下，乃是邻家妇女。

内近外远，生世则终有归期——用爻在本宫卦内，人在本地；在本宫外卦，在别府别县；他宫内卦，在外县交界处；他宫外卦，在他府外县；如在六爻，远方去矣。

最喜生合持世，其人虽去，日后当自归来，寻亦易见也。

静易动难，坐空则必无寻路——用爻不动，其人易寻，动则迁移无常，指东言西，或更改名姓，必难寻觅。

若落空亡，杳无踪迹。

合起合住，若非容隐即相留——用静逢合则合起，用动逢合则合住；若日辰动爻合起用神，必有窝藏容忍相留。

要知相留容忍之人，以合爻定之，如在子孙为僧道，父母为尊长类。

合爻与世冲克，决不来报。

冲动冲开，不是使令当败露——静爻逢冲为冲动，动爻逢冲为冲开。

用爻遇动爻日辰冲动，家中必有人使令逃亡者，如父母，是尊长类。

动爻刑克，有人阻彼登程；日建生扶，有伴纠他同去——用爻逢冲，被人喝破；遇克，被人捉住；有扶有并有生，有人纠他同去。

以上刑克等爻与世有情，必来报我。

间爻作合，原中必定知情——间爻为原保人，无保，以邻里断之。

如与用爻相合，必知其情，更与世爻冲克，必是此人诱去。

世应相生，路上须当撞见——世应俱动相冲，在途撞见，用爻与世动冲亦然。

世爻动克用爻或世旺应衰，必然擒拿；应旺世衰或用爻克世，虽能遇见，不能捕之。

无冲无破居六位，则一去不回，有克有生在五爻，则半途仍走——用爻不受刑冲克害，又不生合世爻，而世爻不克用爻者，是逃者不思妇，寻者不得见，乃一去不回之象。

若动爻日辰克制用爻，是可擒之兆；若遇变出之爻反生合用爻者，诸生捕后仍被逃走。

主象化出主象，归亦难留——卦有用爻，不宜化退神，谓之化去，必难捕获；若被世爻、动爻、日辰克制，纵捉回之后亦难久留。

本宫化入本宫，去应不远——本宫仍化本宫卦者，譬如乾卦化入姤、遯、否、观等本宫卦也，主其人逃在本处地方，必不远出；若用爻在他宫动而又化入他宫者，远去又转方也。

归魂卦用遇生合，不捕而自回；游魂卦应又交重，能潜而会遁——得归魂卦，彼意归切，若生合世爻者，彼必自归，寻之易见；遇游魂卦，其人必无归意，能潜会遁，寻必难见。

父母空亡杳无音信——父母主信，逢空则无信，如动来生世合世，定有报信人来也。

子孙发动当有维持——子孙临身世，自然去必顺利；如得日辰生合世爻，必有维持，纵有逆事不能为害。

此言逃亡自卜也。

众煞伤身，窃恐反遭刑辱——动变日月刑冲克害世爻者，谓重煞伤身也，反遭刑，不逃者吉。

动兄持世，必然广费赀财——兄弟持世，费财可寻，费财可逃。

若加玄武旺动克世，须防有人劫骗。

父动变官，必得公人捕捉——父化官、官化父，或官父俱动，必须兴词告官，差捕可获也。

世投入墓，须防窝主拘留——凡遇世爻入墓者，反被拘留人之辱，或后有灾病。

世应比和不空，必潜于此——凡卜逃人在此处否，须得世应生合、比合用爻，出现不空，必然潜于此也。

世应空亡独发，徒费乎心——世空则去寻不紧，用空则寻亦不见，世应俱空，必主无可寻处空回。

兄弟独发，虚诈不实，亦寻不见也。

但能索隐探幽，何处深潜远遁？二十六、失脱（附盗贼、捕盗、捉贼）居民饥寒，每有穿逾之辈，勿忘检束，亦多遗失之虞。

要知其中之得失，须详卦上之妻财——财爻为所失物之主，如得冲中逢合，失必可得，如合处逢冲，既失不能复得矣。

自空化空，皆当置而不问；日旺月旺，总未散而可得——用爻自空或动化空，皆难寻见；若财值月令，或在日辰生旺之地，此物未散可寻也。

内卦本宫，搜索家庭可见；他宫外卦，追来邻里能知——财在本宫内卦，其物未出家庭，可见；财在他宫外卦，物已出外，难得；在间爻，邻里人家可寻。

五路四门，六乃栋梁阁上——此指六爻言其大略。

用神在五爻，道路要寻；在四爻，门户可寻；在第六爻，梁阁上可寻。

学者不可执泥，宜当活泼。

初井二灶，三为闺阃房中——如用临初爻子亥，水井中可寻；在二爻，灶前可寻；在三爻，房内可寻；如伏三爻官鬼下，神堂内可寻。

水失于池，木乃柴薪之内；土埋在地，金为砖石之间——财临水爻，物在池沼；财临木爻，竹木树林柴薪内；财临金爻旺相，在铜锡铁器中，休囚，缸缺罐瓶内。

外卦旺相，砖石内，休囚，瓦砾中之类。

动入墓中，财深藏而不见——倘用爻入墓化墓，或伏墓下，必在器物中，要知何日见，待到冲墓之日。

静临世上，物尚在而何妨——凡占失脱，用爻不宜动，动有更变。

若得安静持世，生世合世，其物皆主未散，必易寻得，生旺不空尤妙。

鬼墓爻临，必在坟边墓侧——用临鬼墓，其物必在寺庙中，无气则在坟墓内，如系本宫内卦，则在柩旁，或在座席上。

更加螣蛇，恐在神图佛像之前。

在三爻，香火堂中类。

日辰合住，定然器掩遮藏——用爻发动遇日辰合住，必然有物遮藏，冲中逢合必得，合处逢冲难寻。

子福变妻财，须探鼠穴；酉地逢福德，当检鸡栖——财化福、福化财，其物必在禽兽巢窟中，如值子爻，是鼠衔去，更在初爻，在地穴。

寅是猫衔，丑在牛栏，午在马厩，未在羊牢，酉在鸡栖，亥在猪圈是也。

有合则在内，无合则在旁。

鬼在空中世动，则自家所失——卦无官或落空而世爻动者，乃自遗失，非被人偷去也。

财伏应下世合，则假贷于人——官鬼或空或伏，或死绝不动，而财临应上或伏应下，乃自借于人也。

要知何人假借，以应临六亲定之，如临子为卑幼类。

若伏子孙，当在僧房道院；如伏父母，必遗衣笈书箱——用神不上卦，须寻伏于何处。

若伏子孙爻下，物在寺院或卑幼处。

如伏父母下，物在正屋中，或在尊长处。

无合衣服书卷中，有合衣箱书箱内。

若伏兄下，本宫兄弟姊妹处，他宫相识朋友处。

在内则家中失脱，在外则他处遗亡——用爻在卦内，失于家中；外卦，失于他处。

财伏逢冲，必是移物动——财伏卦中，遇动爻日辰暗冲者，若鬼爻衰静，其物被人移动，非人偷也。

鬼兴出现，定为贼窃人偷——鬼不上卦或落空亡，或衰绝不动，皆不是人偷；游魂卦，多是忘记；若鬼爻变动，方是人偷。

阴女阳男内卦，则家人可决；生壮墓老他宫，则外贼无疑——鬼爻属阳，男子偷；属阴，女人偷；阴化阳，女偷与男；阳化阴，男偷寄女。

生旺壮年人，墓绝老年人，胎养小儿偷，带害有病人偷。

本宫内卦家中人偷，他宫内卦宅上之借居人偷，或家中异姓人偷。

乾宫鬼带螣蛇，西北方瘦长男子；巽象官加白虎，东南上肥胖阴人——此指八卦以定方向，六神以定贼形。

如鬼在乾宫，西北方人；在巽宫，东南方人；带螣蛇身长而瘦，加白虎旺相贼必肥大，休囚瘦小。

余皆仿此。

与世刑冲，必是冤仇相聚；与福交变，必然僧道同谋——鬼爻与世刑冲，其贼向有仇隙者；与世生合，乃是兼亲带故之人；鬼化子、子化鬼，必有僧道杂在其中。

鬼遇生扶，惯得中间滋味——鬼爻无气又临死绝，若遇动爻日辰扶起者，此贼惯得其中滋味；带月建强盗，加太岁是官贼。

官兴上下，须防内外勾连——卦有二鬼，偷非一人；俱动，是外勾里连。

内动外静，是家人偷与外人；外动内静，家中有人知情。

木克六爻，逾墙而入；金伤三位，穿壁而来——木爻克土，逾墙掘洞；金鬼克木，割壁穿篱；火鬼克金，劈环开锁；水鬼克火，灌水来灯；土鬼克水，涉渎跳涧；木火交化，明火执仗。

要知何处可进，以鬼克处定之，如木鬼克六爻，逾垣而入；克初爻，后门掘洞而进也。

世去冲官，失主必会警觉——世冲鬼爻，失主知觉；就冲鬼爻，他人知觉；旁爻冲鬼，旁人知觉。

日来克鬼，贼心亦自惊疑——鬼被日辰动爻刑克，彼时贼心惊疑，贼必捕获得。

子动丑宫，问牧童定知消息；福兴酉地，是酒客可探情由——子动，必有人撞见，询之可知消息。

如在子爻，可问科头男子或捕鱼人；在丑爻，可问牧童筑墙等人；在寅爻是木客木匠、担竹木器等人；在卯爻，问织席卖履、挑柴、砍草等人；在辰爻问凿井、傍河、锄地等人；在巳爻问穿红衣女子，或弄蛇乞丐人；在午爻问烧窑、乘马、讨火、提灯等人；在未爻问挑灰、耕种、牧羊者等人；在申爻，问铜铁匠或弄猴人；在酉爻，问针工、酒客、捉鸡等人；在戌爻，问挑泥、锄地、牵狗等人；在亥爻，问担水、踏车、洗衣、沐浴等人。

兄动劫财，若卜起赃无须觅——卜起赃及寻物，若见兄动，皆主财物失散，终难寻觅。

官兴克世，如占捕盗必伤身——凡占捕盗，要世旺鬼衰、世动鬼静，则易于捕获；若鬼爻乘旺，动来刑克世爻，须防反被其害。

世值子孙，任彼强梁何处虑——子为捕盗之人，若旺动或临世，或日月临之，则鬼有制，贼必可获，纵凶恶强盗，不足畏也。

鬼临墓库，纵能巡捕亦难擒——鬼爻入墓及化入墓，或伏墓下，皆主其贼深藏难捕；得动爻日辰入墓可捕。

日合贼爻，必有窝藏之主——鬼为贼爻，捕盗遇合贼；必有人窝藏不能见，待冲合之日可捕。

动冲鬼煞，还逢指示之人——鬼爻逢冲动及受克，必有人指示贼隐之处。

卦若无官，理当论伏；财如发动，墓处推详——捕盗无官，贼必隐迹，须看伏在何爻之下，便知贼在何处，如伏财下，在妻奴家类。

若动爻有化出者，即以变爻论之，不须看伏。

若卜起赃，见财爻发动，看其墓在何处，便知藏向何方。

伏若克飞，终被他人隐匿；飞如克伏，还为我辈擒拿——此伏只论鬼爻，此飞只论世爻。

如鬼伏世下克飞，终难擒获；如世克伏，必可擒拿。

若伏空爻，借赁屋居非护贼——鬼伏空爻下，赁屋居住，非是窝藏，或潜住他家，亦非容隐，后终败露。

如藏世下，提防窃盗要留心——凡占防盗，最要鬼爻衰静及空，或日辰冲散，或子孙克制，皆为吉兆。

若官鬼爻无制动克，世爻当受其害；若鬼伏世下，目下虽无事，至其时透出，宜提防累及。

倘失舟车衣服，不宜妻位交重；或亡走兽飞禽，切忌父爻发动——失脱不可专以财为用神，若失舟车、衣帽、文书、奏章则以父母爻为用神，故忌财动；若失飞禽走兽，则以子孙为用爻，故忌父爻发动，克则难寻觅。

学宜通变。

卦爻仔细搜求，盗贼难逃捉获。

二十七、家宅创基立业，虽本人之维纬，关风敛气，每由宅以肇端。

故要知人宅之兴衰，当察卦爻之内外。

内为宅，外为人，详审爻中之真假——内者内卦也，内卦第二爻为宅舍；外者外卦也，外卦第五爻为人口。

凡占家宅，最重者舍、人口、财官父兄子、世应、日辰、月建、岁君。

凡内卦二爻克五爻，谓宅去克人，凶；或外卦五爻克二爻，谓之人来克宅，吉。

或内卦二爻生五爻，谓宅去生人，吉。

合为门，冲为路，不论卦内之有无——合二爻为门，冲二爻为路，卦爻内不必明现冲合。

且如天风姤，二爻辛亥水为宅，寅与亥合，以寅为门为财，巳亥相冲以巳为路，卦内本无寅巳二爻。

姤属金，寅为财即是门利，巳为鬼即是路，不吉也。

余仿此。

龙德贵人乘旺，岳岳之侯门；官星父母长生，深深之相府——龙者青龙也，德者年月日建谓之德，官星即官鬼也，贵人即天乙贵人也。

如青龙、文书、官鬼、贵人临年月日建、临宅、临身、临命，主有官职之象也。

门庭新气象，交重得合青龙——交重青龙不空，在日辰旬内得生旺，主鼎新创造；倘值休囚，主修旧合新之象。

临财新修膳厨，临父新修旧堂，临兄新修门户，临子新修房舍，临官新修厅堂屋宇。

堂宇旧规模，宅舍重侵白虎——白虎交重休囚空绝，主远年建造，破旧不整。

土金发动开辟之基，父母空亡租赁之宅——土化金、金化土为开辟之基；父母为房屋，逢空无气，更逢应爻、日辰、动爻化文书，与宅相生相合，主是租赁之屋。

门庭热闹，财官临帝旺之乡——财、鬼、龙、德、贵人乘旺长生之位，临财生合世爻，主家庭热闹。

家道兴隆，福禄在长生之地。

交重生克，重新更换厅堂——福即子孙，禄即妻财，在长生之位临身生世，主家道兴隆。

第二爻发动，或生或克，主改造厅堂。

世应比和，一合两般门扇——比合者兄弟也，或临兄弟，或世应化兄弟，或临宅爻，或合宅爻，主一合两门扇。

门路与日辰隔断，偏往来；宅基与世应交临，互相换易——且如巽卦，辛亥水为宅，以寅合为门，日辰与动爻如临子，子与寅虚有丑字隔之，如临辰，辰与寅虚有卯字隔之，谓之隔门。

又如巳冲亥为路，日辰与动爻临卯，卯与巳虚有辰字隔之，如临未，未与巳虚有午字格之，谓之隔路。

如遇隔断者，门路曲折也。

世与日辰克宅，破阻不宁——世爻与日辰同去克宅爻，主破阻不宁。

宅临月破克身，生灾不已——月破之爻动克世爻及身命之爻，主生灾不已。

应飞入宅，合招异姓同居——应临之爻与宅爻相同，谓之应飞入宅，主有异姓同居。

宅动生身，决主近年迁往——宅爻动来生世生身，必主近年迁往。

门逢三破休败崩颓——三破谓年月日冲破也，如临兄弟主门户破墙垤毁，临子财主房舍、厢廊、烟厨破坏类也。

宅遇两空荒闲虚废——如宅爻在日辰旬之空，又在当家本合旬之空亡，主荒闲虚废或是逃亡死绝之屋。

世临外宅离祖分居——宅爻与正卦世临之爻相同，或与变卦世临之爻相同，如明夷卦二爻己丑为宅，世临四爻为世临外宅。

余仿此，动则离祖分居，不动则主偏宅也。

应入中庭外人同住——应临之爻与宅临之爻相同者是，如剥卦、井卦；应临宅爻，亦为宅入中庭，主外人同居，日辰同临为寄居也。

宅合有情之玄武，门庭柳陌花街；木临无气之螣蛇，宅舍茅檐篷户——宅爻合玄武又临沐浴爻动，主女人淫欲，如花街柳陌人也；螣蛇木爻死气临宅，主瓮牖绳枢之地也。

鬼有助而无制，鬼旺人衰——如纳音木命人，占乾兑卦以火为官，木能生火，谓之本命助鬼；若卦体无水生命，又谓鬼无制，制主人衰旺。

若金命人助离宫水鬼，水命人助坤宫木鬼，火命人助坎宫土鬼类。

宅无破而逢生，宅兴财旺——岁、日、月三不破，临宅爻，更逢三件动爻生宅爻，与财爻旺相有气，为宅兴财旺。

有财无鬼耗散多端——若无鬼爻，则兄弟无制，恐兄弟当权之时财爻破散，妻宫亦有驳杂也。

有鬼无财灾生不已——鬼不宜动，财不可无，若官鬼动克世爻克宅爻，主连生灾咎。

有人制鬼鬼动无妨——且如木命人占得坎卦，以土为鬼。

木命人克土鬼，金命人则制坤宫鬼，但以本命克鬼为制，乃无害也。

助鬼伤身财多何益——如金命人占得乾卦，以火为鬼，以木为财，木能生火，火能克金，有财为助鬼伤身，纵然财多无益。

忌鬼爻交重临白虎，须防人眷刑伤——忌鬼爻并白虎发动，冲克何纳音命，即指其人有灾殃。

催尸煞身命入黄泉，大忌墓门开合——鬼动克人命为催尸煞，人命逢死绝为黄泉路，忌人命爻冲合墓爻。

日辰动爻合墓爻为墓门开合，凡卦中必见鬼墓爻便是。

木金年命，最嫌兑卦之火灾——木金年命人，占得乾兑卦之火鬼，木命生火，谓之木火助鬼克金，为伤身，金爻木命皆然。

水火命人，不怕震巽宫之金鬼，凡本命纳音是水火，占得震巽卦金鬼，金能生水，火能克金，故水火命人不怕震巽二宫之鬼也。

官星配印居玉堂，乃食禄之人——若有官有贵有禄有印，并太岁生身命，登金门而上下玉堂之人。

贵刃加刑控宝马，必提兵之将——贵，贵人；刃，羊刃；刑，三刑。

贵人同吉星相辅，刃加三刑临贵人之位，受太岁之生，旁爻有马，乃提兵将帅也。

财化福爻，入公门多致滞留——官爻持世财来生，吉也，化福乃财倍有力，更吉也。

倘财爻持世化子孙，反生他爻之鬼，凡仕官公门之人，反不利也。

贵印加官，在仕途必然迁转——官父带贵人临世，并日辰旬中发动，在仕途必有迁转之喜兆。

子承父业，子有跨灶之风——子命爻临五爻之位，相生相合，主子有跨灶之风；相克相冲主悖逆不肖，不克绍箕裘之业。

妻夺夫权，妻有能家之兆——妻命临夫五爻之上，与夫相生相合，得内助能家之兆；若妻克夫爻，主妻凌夫或破夫家也。

弟　乃兄之臂，身命相伤——弟爻起临兄之命爻，或兄爻起临弟之命爻，若刑克，主不友不恭；若生合，主兄弟怡怡如也。

妇谐姑嫜之爻，家声可见——二为媳妇之爻，与姑之命爻相刑相克，主凌上悖逆不孝；相生相合，主能敬孝尽妇道也。

妻犯夫家之煞，妻破夫家——妻命临月破，兄弟加白虎发动，主破夫家。

夫临妻禄之爻，夫食妻禄——如妻年甲子生。

禄在寅，夫命临之生旺有气者，主夫食妻禄；若逢羊刃空鬼耗破，虽食妻禄亦无用矣。

交重兄弟克妻身，再理丝弦——兄弟之爻发动克伤妻命，或夫命临兄弟发动，主琴瑟再续也。

内外子孙生世位，多招财物——内外子孙发动，生合世之财爻，必多招财物也。

世为日辰飞入宅，鸠踞鹊巢——世并日辰与鬼飞入宅爻，主他人之屋或租赁之宅，如大过卦内巽辛亥为宅，外兑丁亥持世发动是也。

应临父母动生身，龙生蛇腹——应临父母之爻，占者命爻临之，得应爻生之，或动生子命，主婢生庶出，或前后父母所生。

身命俱临父母，必主重拜双亲。

世应隔异，兄弟多因两姓——如晋卦，己酉兄弟持世，乙未临应，隔申子；又如遁卦，应临壬申金世，持丙午火，有未间断，但申爻是本宫兄弟，是真兄弟，或日月建动爻间断亦依此断，余仿此。

应爻就妻相合，外人入舍为夫——应爻飞入宅，与妻命生合，主招外人入舍为夫。

假宫有子飞来，异姓过房作嗣——假如子孙在假宫，飞来伏在身命爻下，主有异姓过房之子。

本宫飞动应爻，过房与人也。

妻带子临夫位，引子嫁人——妻命带子孙，动临夫位并日辰，主妻引子嫁来是也。

夫身起合妻爻，将身就妇——世爻动临妻命爻，或自命爻动临合妻合爻，定然将身就妇也。

本命就中空子，见子应迟——子孙在命旬之空，主得子迟。

身爻合处逢妻，娶婚必早——夫身爻起合妻之命爻，娶妻必早；妻身爻起合夫之命爻，妇嫁无迟。

夫妇合爻见鬼，婚配不明——夫合之爻、妻合之爻见鬼，主婚配不明，但有合爻见鬼是也。

子孙绝处刑伤，儿多不育——子孙逢绝，更受刑伤克害，主子多不育难招。

夫妻反目，互见刑冲；兄弟无情，互相凌制——夫身爻并日辰动刑妻命，主人不和妻；妻身爻并日辰动刑夫命，主妻不合夫。

或妻命冲夫身，或夫命冲妻身，主夫妻反目。

兄带日辰克弟身命爻，或弟带日辰克兄身命爻，主兄弟不和，互相凌虐。

日辰与世身本生，当主双胎；身命与世应同爻，多应两姓——身世日辰动爻同位生合者，必主双胎；命临应上，世亦临之，主有两姓。

妻财发动，不堪父值休囚；父母交重，最忌子临死绝——上有父母，不堪财爻发动，主有克害之患；父动则克子也。

妻克世身重合应，妻必重婚——财爻动克夫命，或妻命动克夫爻，并日辰又与应相合，主妻再嫁。

若带咸池与应爻相合，克夫命身爻，主妻与外人谋杀夫主。

若临父爻，主未来之事。

夫刑妻命两逢财，夫当再娶——夫刑克妻命，或刑克财爻，更逢克处两财，主夫克两妻；并日辰合旁爻之财主再娶；并日辰动爻带刃刑等煞，伤妻命爻，主遭夫毒手也。

妻与应爻相合，外有私通——妻命财爻与应相合咸池玄武，主妻有外情；夫并日辰克妻与应爻，主获妻奸。

男临女子互交，内多淫欲——男命爻起合女命爻，女身爻起临男命爻，为互合，尊卑失序，主有淫乱之事。

若夫妻互相合，主先奸后娶。

青龙水木临妻位，多获奁财——如财临水木有气，夫命临之，主得妻财。

玄武桃花犯命中，荒淫酒色——身命带玄武咸池，主贪酒色。

男女同论。

世应妻爻相合，当招偏正之夫——为世应财爻之合，逢两鬼合妻命，主有偏正之夫。

财爻世应六冲，必是生离之妇——妻命值鬼爻，与世应并日辰破合，重重相冲，与财两合，或妻命爻与世应动爻相冲，或日辰相冲，必主生离之妇。

世应为妻爻相隔逢冲，必招外郡之人——世应在日辰旬中隔断，妻爻与夫爻相隔，在日辰旬外逢冲，主夫是外郡之人。

夫妻与福德相逢带合，必近亲临之女——夫妻二命爻俱在本宫，就中合见子孙，主因亲致亲。

命逢死气，最嫌忌煞当头——主象逢死绝，若日辰动爻临忌煞来克本命，主有死亡。

鬼入墓乡，尤忌身爻溅血——命爻带鬼入墓，怕身爻再带煞受刑，最不吉之兆。

恶墓恶于三刑选刃——刑无刃不能伤人，刃无刑祸亦不大，若刑刃两全克身临官，主犯官刑，临玄武劫煞，盗贼图财劫命。

世并日辰动爻克应，主我杀他人；应并日辰动爻带煞克世，主他人伤我，若是遇子孙发动，凶中有吉。

凶莫凶于四虎交加——四虎者年月日时建也，若带鬼煞重重，举家遭祸死亡；若卦中福德动，主悲喜相伴之象。

四鬼贴身防生灾咎——四鬼者，亦谓年月日时，值官鬼持世临身临命，主有灾咎。

三传克世易惹灾厄——三传，年月日也，若带煞克世身命，主宅丁人眷灾厄；太岁主一岁之祸，月建主数月之灾也。

劫亡两贼伤身，青草坟头之鬼；身命两空遇煞，黄泉路上之人——身命逢绝，在旬中空亡，遇鬼伤身克命，主有死亡之患。

勾陈伤玄武之妻财，女多凶祸；白虎损青龙之官鬼，夫忌死亡。

二十八、新增家宅搜精分别六爻断法初爻非水休言井，酉金干涉道鸡鹅——初爻如临亥子水爻，方可以井断，值财福以吉论，值官鬼忌神以凶推。

若初爻与酉爻刑冲克害生合，即是干涉也，如有干涉，方可言育鸡鹅之吉凶，不可混而言也。

临土逢冲基地破——初爻临辰戌丑未土爻，被日月冲破乾，其宅基必有挖开破缺之象。

无官无鬼小儿和——初爻临官鬼，白虎父母发动，其家主伤小儿，若非官鬼忌神持临，小儿必平和无恙也。

宅边若有坟和墓，须知鬼墓值爻初——鬼墓者，指卦中官鬼之墓库爻也，如得震巽宫卦，金为官鬼，金库在丑，如丑爻临于初爻，则宅边必有吉墓也。

水临白虎将桥断——如初爻临子亥水附临白虎，主有桥梁，临财福则吉，逢冲桥必坏也。

寅木猫良鼠耗无——如初爻临寅木吉神，主其家有好猫能捕鼠。

玄武水乘沟利渝，木爻官鬼树为戈——如初爻临亥子水附玄武，不可论桥论井，当以沟渠之通塞断；如木爻官鬼值此，主其家左近有树根穿破灶基。

二爻木鬼梁横灶——言二爻如临木爻官鬼，主灶上有横梁。

父母持之世堂奥——如二爻临父母爻，不论金木水火土，皆以房之堂奥推断，如临旺相安静则吉，如逢休囚克破，主房屋破漏不堪。

雀火官持虑火灾，土金变化宜兴造——如朱雀并火官在二爻，主有火灾；如二爻土化金或金化土，主有兴造。

木被金冲锅盖摧，金局摧残锅破坏——如二爻临木爻被金日金爻冲之，知其锅盖破碎，摧者坏也；倘二爻会金局被冲，其灶上必有破锅也。

玄武土乘灶未洁，土逢冲克灶崩败——如二爻玄武同土持之，主灶前不洁；如二爻值土被日月动爻冲克，则灶必坍颓。

世鬼并临非祖屋，福财遭克苦相逐——世临官鬼在二爻，此屋决非祖产。

如福德财爻在二爻旺相有气，主其家安亨丰足；倘遭休囚破克，主其家穷苦相逐也。

戌土干连以犬言——如二爻与戌爻生克冲合，当以防家犬断，临财福吉，临忌煞凶。

应飞此地人同宿——如应临之爻飞入二爻，主有外人同住；同宿者言同住也。

此爻不独断宅母，各分名分安危卜——古以二爻为宅母之位断吉凶，予以为谬。

凡人家祖母、母、嫂、弟妇、姊妹、妻女同居一室，各有名分，宜以用神观其生克，卜其吉凶也。

三爻亥水断猪牲，兄弟临爻方论门——第三爻非临亥爻，不可便断猪牲吉凶；如兄弟爻临于三爻上，方可以门户断。

如临财官父子，不可概推。

兄弟卯爻床榻论——如兄弟是卯爻，不可言门户，当以床榻论之。

大凡卯爻兄弟临三爻，必神堂前有床榻，或楼上做房，关碍神堂。

无官莫妄断家神——第三爻若临官爻，方可指定神堂，若非官爻临持，不可便断神堂也。

金官临主香炉破，木鬼青龙牌位新——如三爻临金官，主香炉破损；或值木鬼青龙旺相，神牌自然新彩画也。

四爻若动来冲克，门门相对似穿心——若第四爻冲克三爻，主家中门门相对。

或穿心走破，不利。

三四互临兄弟位，门多屋少耗伤金——如三四爻俱临兄弟爻，主其家屋少门多，耗散金银之象。

若被动爻冲本位，出入不在正门行——如本爻被日月动爻冲克，主其家旁门出入，不走正门。

爻临卯木主床帐，木临蛇鬼妇虚惊——如第三爻临卯木，是床帐也，临财福则床帐新鲜；若临螣蛇官鬼，其妇女在床，有意外虚惊。

三爻不是弟兄位，官摇父陷始难宁——古以第三爻为兄弟之位，谬也。

如官爻发动克害兄弟爻，又遇父母空陷，不来救护，方可论兄弟之有患难不宁安也。

四爻兄弟方言户，四二相合主大门——三门四户是古法，然无兄弟临之，不可便言门户，如临兄弟，当以户断。

第四爻或动或静，与第二爻相合者，当以大门决断。

未变鬼临第四位，畜羊不利见灾逆——未爻临于第四爻上，当以羊断，如变鬼爻，畜羊有损。

玄武官鬼门破漏，青龙财福喜更新——四爻上如临玄武官鬼，门主破漏，如遇青龙财福与二爻生合者，可知其门楼有更新之象。

朱雀临官主狱讼——朱雀临官爻在四爻上，主有官非讼事。

玄武乘兄有水侵——如玄武临兄弟，不可以兄弟为户论，必有池潭水浸住宅，如冲克二爻，有碍住居也。

兄弟螣蛇临爻位，邻人坑厕碍家庭——四爻兄弟临螣蛇，不可以兄弟为户论，当主邻家有茅坑相碍。

旬空月破当爻见，不是无门是破门——若第四爻值旬空月破，当以无大门或破门断之。

冲克相乘旁出入，外族不应将此论——如遇冲遇克，必主旁门出入，至于外族之论，系《易林》之谬，不可以为法也。

财克子临伤父母，阴阳两断内中分——财动克父，若得子孙爻动而助财来克，主父母有伤；如父母爻临阳象，则克父，阴象则克母，卦中六爻内见之皆如此。

古以四爻为母位，而论克其母，此说大谬。

五爻克二人口宁，官连蛇鬼长房逆——五爻为人口之爻，克二爻则人口安宁，如动来克宅亦不宜也。

又宜以六亲生克论之。

如二爻动来克五爻，此屋居之不安也。

又五爻为长房长子，如官鬼同蛇鬼持之，主长房长子多悔也。

若遭白虎刑冲克，主有惊癵不得生——倘五爻被白虎爻动来刑冲克害，又不可以长房长子断，主其家有惊癵之疾者，不能医治而难生也。

世临阴位女为政，财爻持世赘为姻——如世居五爻，爻是阴位，主其家内阃为政主持家事。

财爻持世居此位，其人赘去为婚，又非女人主事也。

若是二爻冲克破，当家夫妻少恩情——二爻如逢冲克，主夫妇各主张，又非赘婚之论也。

水临世合水浇屋，兄弟临时墙有坑——五爻临水，与二爻生合，或与世爻生合，主宅边有水环绕；如临兄弟，主墙内有坑碍。

丑土克冲牛不利，桩庭休咎父爻寻——如丑土爻发动克五爻，或与五爻刑冲，畜牛不利。

若以五爻为父谬矣！欲问其父之吉凶休咎，应向父爻论生克。

六爻财位论奴丁，父母相临祖辈人。

阳木栋梁阴是柱，官库侵入乃是坟——第六爻若临财位，方言奴婢。

如遇旬空月破，则奴仆无力；倘遇日冲爻冲，主有逃亡之事。

若临父母当论祖辈的休咎，倘阳爻临木父，不可以祖辈言，当以栋梁断。

如阴临木父母爻，当以庭柱论；如官爻之库临于六爻上，当以坟墓论，其生克合冲分别吉凶。

父临属土主墙壁——如父母属土，当以墙壁断。

卯木藩蓠定吉凶——如临卯木，不论阴阳，当以藩篱断之，以生克合冲定其吉凶。

如卯爻旬空向有藩篱，如动来克世当以凶推，若逢生合当以吉断。

身世相临第六爻，离祖成家断可必——如卦身临于第六爻，或世爻临之，被日月动爻冲之，主来卜之人必离祖业方可成家。

位临于酉动爻冲，锅破悬知在此中——如第六爻临酉金，被日月动爻冲之，主家中有破锅不安。

雀鬼临爻颠女断，爻爻分别不相蒙——如朱雀官鬼临爻，主有女人染风飆之疾。

蒙者，蒙昧不明也。

附：船家宅章既明住宅之根因，再看船居之奥妙。

青龙父母祖代居船，白虎妻财初当船户。

要识平居安稳，须观福德青龙。

初是船头，必须子孙兴旺；六为后舵，定宜福德交重。

父母刑冲，必主风狂浪急；妻财克陷，定然惹是招非。

若逢兄弟交重，怪木必须重换；但遇鬼爻临用，魇到急宜祈祥。

二为猎木，须要坚方，若遇螣蛇必生怪异，但逢朱雀口舌灾殃，青龙利益加添，白虎损人招祸，玄武忧疑盗贼，勾陈耗散赀财。

三为仓口，怕逢刑冲克害；四为桅杆，喜逢拱合生扶。

五为毛缆，六为橹篷，若得相生，行船必定致富；如逢冲克，船居多主灾殃。

世爻发动，宜弃旧而从新；应位兴隆，宜世居而迥吉。

世临玄武，盗贼相侵；持世勾陈，翻船损货。

白虎防坠水不虞，青龙主临危有救，螣蛇爻动主暴病之忧，朱雀爻兴有断桅之祸。

初位逢空，船头破损；二爻遇鬼，绳缆损伤；三爻最忌刑冲，仓内平基作祟；四位怕逢凶煞，破篷发漏须防；五为毛缆，逢空必有忧疑；六是舵门，遇煞定当修换。

若能依此推，船居必无他事。

二十九、坟墓葬埋之理乃先王之所定，风水之因特后世之所兴。

虽为送尸而然，祸福吉凶攸系。

故坟占三代，穴有定爻。

一世二世，子孙出王侯将相之英；三世四世，后世主富贵繁华之茂。

绝嗣无人，端为世居五六；为商外出，只因世在游魂。

八纯凶兆，归魂亦作凶推。

吉兆相生相合，凶兆相克相冲——内卦为山头，外卦为朝向，世爻为穴场。

世临初、二爻穴场，乃得山头之生气，后代当应王侯将相之英；世临三四爻穴场，乃得山头之余气，故后嗣不过富贵繁华；世临五六两位，乃山头生气已脱，是不合山形地势，故主绝嗣。

游魂好动为商，归魂气滞不吉。

世得相生相合，自然环绕多情；若遇相克相冲，自然沙飞水背。

穴骑龙，龙入穴，穴嫡龙真——以亡人本命纳音为穴，或世临穴爻，或世穴相生相合，或动爻日月生合世爻穴爻，谓之“穴骑龙，龙入穴，穴嫡龙真”。

山带水，水连山，山环水抱——山者内宫也，水者亥子水也。

如亥子水临财福吉神在内宫，与世爻相生相合，或与穴爻相生相合，谓之山环水抱。

交重逢旺气，闻鸡鸣犬吠之声——旺相之爻发动，临水火，近民居，故曰“闻鸡鸣犬吠之声”。

世应拱穴爻，有虎踞龙蟠之势——世应生扶拱合于穴爻，或龙虎生合于穴爻，或穴居于世应之间，或穴叨世应龙虎扶拱，皆是虎踞龙蟠之势。

三合更兼六合，聚气藏风——世为主山，应为实山，世应与穴爻三合成局，或得六合卦，或龙虎二爻与穴爻三合成局者，皆聚气藏风之地也。

来山番作朝山，回头顾祖——来山者，内卦之世爻也；朝山者，外卦之应爻也。

如世临之爻与应爻同，谓之回头顾祖也。

死绝之鬼边有荒坟，长生之爻中有寿穴——卦中官爻休囚死绝，知穴旁有荒坟古塿。

如鬼爻遇长生于日，或化长生者，知有寿穴也。

合处与应爻隔断，内外之向不同——亡人本命纳音为穴，纳音之墓为墓，合纳音之爻为向。

假如己未纳音属土，即以土为穴；土库于辰，即以辰为墓；午与未合，即以午为向；辰与酉合，酉亦为向。

如辰申二日，或应临辰申，谓之隔断午。

或未亥二日，或应临未亥，谓之隔断酉。

当和金井墓门之向有不同。

穴中为世日冲开，左右之穴相反——六临巳未二爻，世并日辰临午爻，午居巳未之中，谓之分开巳未穴，知左右之空相反也。

余例仿此。

穴道得山形之正，重逢本象之生——穴即亡人本命纳音，临内宫世爻，皆得山形之正。

如穴爻临水遇内属金，或水爻在于金宫内，皆谓之本象之生也。

世应把山水之关，宜见有情之合——第六爻为水口之爻，世应临之，若带合，则有关锁，或第六爻与世相合亦是。

坐山有气，怕穴逢空废之爻——且如坎山属水，坎山者，坎居内宫也，得穴逢申爻，而长长生于申，最怕申爻逢旬空与月破耳。

本命逢生，忌运入刑伤之地——凡占生墓，要看本人年命，亦将本人年命纳音为穴。

运即穴爻也，忌穴爻与内宫及卦爻刑克。

如穴爻得生有气为吉，若遇旬空，而亡人且忌，生人却不畏空，反吉。

青龙摆尾，就中逢滞气子孙；白虎昂头，落处生身父母——落青龙子孙有气生穴，谓之摆尾多情；如白虎临父母生穴者，谓之昂头有势。

后来龙余气未尽，有玄武吐舌之形；前朝案动爻逢冲，为朱雀开口之象——日辰入穴临玄武，谓余气未尽，有吐舌之形；后者玄武也。

世前一位为案，被日辰月建冲破，朱雀临之，有开口之象；前者朱雀也。

世坐勾陈之土局，破坎田园；应临玄武之水爻，沟坑池井——世坐穴爻，并临勾陈值辰戌丑未之土局，或被克冲，乃破坎田园之所也。

应临亥子水爻，加临玄武会水局，乃沟坑池井之所也。

白虎在破耗之位，古墓坟茔；螣蛇临父母之爻，交加产业——若白虎再加月破持世、持穴、持身者，知是古墓坟茔也；在归魂卦或鬼飞入穴，谓还魂之地。

螣蛇为勾绞之神，父母为文书契字，非重埋叠卖，即重分交加之产业也。

勾陈土鬼塿墓累累——勾陈临戊己辰戌丑未土，鬼逢死绝之爻，为古墓游魂。

鬼动逢冲空，旁有改墓之地；日辰去克白虎穴爻，有崩颓之墓；青龙临土鬼，主有新坟；若归魂卦或土鬼飞入穴爻，主有改墓之地。

玄武金神，岩泉滴滴——金为石，玄武为水，主淋漓自出之泉；临穴爻，或伏穴爻之下，或白虎临金，皆主有石有水。

青龙发动临子孙，决主新迁；朱雀飞来带官鬼，必然争讼——若青龙发动，或值子孙，必主迁移；朱雀官鬼并日辰动爻飞入穴，主夺地争讼。

应爻加木临玄武，前有溪桥；日辰冲土镇螣蛇，边通道路——若应爻并木爻临玄武，主墓前定有溪桥。

螣蛇为路，临辰戌丑未之爻，与日辰动爻冲克，主近道路。

螣蛇土爻飞入穴爻，或与穴爻相冲，主有道路穿坟。

朱雀火发动爻，厨庭炊衅之旁；青龙财库相生，店肆仓库之畔——朱雀火爻发动临财，必近厨庭烟灶之所。

青龙临四墓，逢财相生有气，必近店铺酒肆；若遇庚申癸酉丁酉金，为仓库之所。

玄武世龙入穴，暗地偷埋；勾陈土动落空，依山浅葬——玄武世爻并日辰动飞入穴，主偷埋盗葬，或暗地瞒人出殡；勾陈土动或空或发动，必依山所附近浅土浮葬是也。

日合鬼爻有气，近神庙社坛之旁——鬼旺有气，或临青龙贵神与日辰相合，主近神庙或古迹灵坛之所。

动临华盖逢空，傍佛塔琳宫之所——华盖穴爻并鬼动逢空，乘旺有气，主近寺院，不然为匠艺人家，有响音之所。

世应逼左右之山欺穴，龙虎磕头——世应逢青龙辰爻、白虎寅爻，为龙虎碰头，克穴则凶。

交重并旬内之水伤身，沟河插脚——水爻动在日辰旬中，居穴之前，主有沟河插脚之水。

生生福合三传上，百子千孙；重重墓在一爻中，三坟四穴——三传即年、月、日三建也。

或福德逢穴爻，更在三传之位相生相合，主百子千孙。

六亲、世应、日辰、动爻重重墓在一爻之内，主有三坟四穴；应爻鬼爻墓归一爻之内，主有外人同葬。

神不入墓，游魂之鬼逢空；鬼已归山，本命之爻逢合——亡命并鬼爻逢空、穴爻化鬼逢空及临游魂卦，皆主鬼不入墓游魂。

世居外卦空穴空墓，主无埋葬之地或葬他乡。

若带凶煞克卦身者，必主恶死。

亡命穴爻相生相合，或鬼爻逢墓，谓鬼已归山。

若在外卦应爻者，亦知其附葬也。

日带应爻劫煞入穴，劫塿开棺；用并世象动爻克应，侵入作穴——日辰并玄武、应爻带煞飞入穴，或动爻破穴破墓，主劫塿开棺；冲克亡命，主暴弃尸骸。

世应并日辰之煞动破穴爻，为世爻并日辰动爻克应，主侵入坟地作穴；与应爻并日辰克穴，主他人侵自己坟地而埋葬。

客土动而墓爻合，担土为坟；朝山尊而穴法空，贪峰失穴——客土者，外卦土、应土是也，与穴爻墓爻发动相合相生，主是担土为坟。

或旁土为左右臂，朝山在长生贵人位，主前有贵峰耸秀；若穴空，主有贪峰失穴之象，苟或不空，即朝山耸秀之。

子孙空在日辰之后，穴在平阳；兄弟爻落世应之间，坟迁两界——子孙在日辰之后逢空，或勾陈亲戊、己、辰、戌、丑、未爻，或爻在明堂宽大之地，多主平地作穴。

世应同临穴爻，更临兄弟之爻，或在世应之间，皆主坟迁两界，若在日辰前后，两间之爻亦然矣。

日辰与动爻破穴破墓，定合重埋；世应并穴道冲尸冲棺，当行改葬——日辰发动冲破墓爻，世应冲尸冲棺，或父化父、兄化兄、鬼化鬼、财化财，皆主重埋改葬。

又云“金为尸首，木为棺，土为墓兮仔细看”。

重交生穴，经营非一日之功；龙德临财，迁造为万年之计——交重二爻发动，并日辰皆生穴爻，主加工用事非一日之可成。

喜龙临财爻，子孙生旺有气，与穴相生相合，主所造之坟美丽悠久。

应飞入穴，必葬他人，煞动临爻，凶逢小鬼——如应爻飞入穴爻，主外人同葬，或是他人旧墓之旁。

凶煞犯亡人本命，或亡人本命临死绝之地，主亡人不得善终，或不得善疾而死。

犯天地六空亡之煞，骸骨不明；穴遇三传刑刃之空，尸首损伤——六空，即六甲旬空也；三传，乃太岁、月建、日辰也。

三刑羊刃，且如己卯日占得坤卦，甲子亡命，穴临上六癸酉金，乃甲戌旬中空金，并甲寅旬之空，甲子三传带刑刃凶煞伤克木命穴爻，或有在日辰旬之空亡，主骸骨不明，尸首有损。

逢冲逢克怕犯凶神，相合相生真为吉兆——用爻逢凶神相克、相冲、相刑，为凶恶之兆；青龙福德为吉神，生合拱扶，为吉祥之兆。

爻生之子孙逢官逢贵，临三传必作官人——穴生之爻临子孙，逢官星贵人，临三传生本命作印绶，主官职之荣。

穴中之象数合禄合财，若两金当为财主——穴临旺气，有子孙财官爻在五爻之下，若子孙相生相合，如财禄两全，乃官家之子也。

游魂福德空冲，主流荡逃移；恶鬼凶神变动，见死亡凶横——子孙逢空冲在游魂卦，主逃离之人；空亡主流荡不回乡；白虎螣蛇凶神并鬼克身世，主有死亡凶横。

损父母子孙之财鬼，鳏寡孤独——卦内父受损兼不上卦，主出孤儿子孙；子孙受损兼不上卦，主绝嗣；财爻受伤兼不上卦，出鳏夫；鬼爻受伤兼不上卦，出寡妇。

要指引明白，不可概论。

叠刃刑鬼破之劫亡，疲癃残疾——鬼临月破，兼三刑六害同克用爻，或乾宫主头面、喘息、嗽咳、小肠之疾，坎宫主头面、两耳、小便、气血、腰痛、胁心之疾，艮宫主鼻疮、手指、腿足之疾，震宫主骨、足、肝、腿、三焦、颠狂之疾，巽宫主额、鬓、膝、血气、风邪之疾，离宫主脾胃、痈疽、眼目、心痛、热症、汤火之疾，坤宫主肚腹、呕吐与血泻痢、黄肿之疾，兑宫主口齿缺、唇揿、皮肤之疾。

金鬼痨嗽，木鬼风邪，火鬼热症，水鬼吐泄，土鬼黄肿之疾，中间不可尽述，依理详推。

玄武遇咸池之劫煞，既盗且娼；青龙临华盖之空亡，非僧则道——玄武岁破月破共位临世爻，在坎出奸盗，或因盗致死；玄武咸池带合，主女堕风尘，淫奔败化；若世爻并胎神受克，主有堕胎产难之厄。

青龙华盖孤神值空亡有气，是为僧道之类。

月卦勾陈之土鬼，瘟疫相侵；阳宫朱雀之兄神，火灾烦数——月卦是月将勾陈土鬼临世身爻，主时灾瘟疫相侵；朱雀怕逢火，更在火位，主有火灾。

父母临子孙之绝气，后嗣伶仃；福德临兄弟之旺宫，假枝兴旺——父母以为孤煞，且如子孙爻属火，火绝在亥，若父母临亥爻动，主后嗣伶仃；若子孙临亡命，或在兄弟爻临旺相，自假宫来，故主假枝兴旺也。

动并旬中之凶煞，立见灾危；穴临日下之进神，当臻吉庆——劫刃、刑害、月破等煞在日辰旬中发动，若被刑冲伤克身命，主见灾危劫杀之事。

穴逢日辰进神值财福，主臻吉庆康宁，则如戊寅日占，得巳穴爻逢财福星也。

看已形知既往，察过去知未来——看已往可见之形察吉凶，过去未来之兆，无不验也。

事与世应互同，可见卦中之体用——世为体，应为用，有体用发动，系于事体如何也。

动与日辰相应，方知爻内吉凶——事与日辰生合者吉，日辰与用冲克者凶。

三十、鬼神徼福鬼神，乃当今之所尚，祷尔上下，在古昔而皆然。

不质正于易爻，亦虚行乎祀典。

先看卦内官爻，便知鬼神情状——官鬼能为祸福，故观此可知其情状也。

旺神衰鬼，方寓乾巽堪推；阴女阳男，老幼旺衰可决——凡鬼爻旺相是神，休囚是鬼，阳为神为男，阴为鬼为女。

乾宫西北方，巽宫东南方之鬼也。

若在乾宫，必许天灯斗愿；如居兑卦，定然口怨伤神。

坎是北朝，艮则城隍宅土；离为南殿，坤则土地坟陵。

震恐神煞杖伤之男鬼，巽必缢死或颠仆之阴人。

八卦仔细推详，诸鬼自能显应——此以八卦推之，乾象为天神，在此宫属火，宜许点天灯斗愿类。

更值勾陈，必有土神见得；如临朱雀，定然咒诅相侵。

白虎血神，玄武则死于不明之鬼；青龙善愿，螣蛇则犯乎施相之人——此以六神推之。

勾陈职专田土，鬼爻临之，乃是土神为祸类。

金乃伤司，火定灶神香愿；木为枷锁，水为河泊之神——此以五行推之。

金乃刀兵所伤之鬼，旺是伤神，衰是伤鬼类。

若见土爻当分厥类——土鬼阴爻是阴土，阳爻是阳土，或从木化是木头土，临应冲世是飞来土，若日月动变者，五方土类也。

鬼墓乃伏尸为祸，财库则藏神不安——鬼爻属金，卦有丑动是金墓；妻财属木，卦有未动是木墓。

余仿此。

修造动土，必然煞遇勾陈；口舌起因，乃是土逢朱雀——此亦土鬼也，如勾陈，必因修造动土以致不安。

或犯井神，水在初爻遇鬼；或干司命，火临二位逢官；若在门头，须犯家堂部属；如临道上，当求五路神祗。

四遇世神，鬼必出门撞见；六逢月合，神须远地相干——水鬼临于初爻断井神，火鬼临于二爻断司命，如鬼临三爻断家堂，如临五爻断路头五圣，临四爻断出门撞祟，临六爻断远处染邪。

鬼克身冤家债主，身克鬼妻妾阴人。

我去生他，卑幼儿童僧道；他来生我，宗祖尊长爹娘。

若无生合克刑，必是兄弟朋友——此以卦身推之。

鬼生卦身为父母，卦身生鬼为子孙，鬼克卦身为冤仇，卦身克鬼为妻妾，二者比合为兄弟朋友姊妹之鬼。

刑不善终，绝则无祀——鬼带刑爻，必非善终之鬼，当以五行所属推其何死鬼；不上卦看伏何爻下，便知是何鬼祟，如伏父下为家先，伏福下为小儿类。

如临日月，定然新死亡灵——卦无官鬼而日辰是鬼者，必然新死亡灵为祸。

若日辰是鬼，而卦中又有鬼，是近日新许之愿未酬也。

自入墓刑，决是狱中囚犯——如未日占卦，得木爻官鬼入墓，必是死于囹圄囚狱之鬼；旺相发动则是庙神。

旁爻财合，必月下之情人；应位弟生，乃社中之好友——财爻动合鬼爻，或财化鬼、鬼化财，自相作合者，必与病人私通之人为祸。

化出鬼爻临玄武，则穿窬之鬼；变成父母遇螣蛇，则魇魅之精——鬼动化出六亲，即以化出者断，如化兄为朋友、兄弟、妯娌类。

若化鬼加玄武，必是盗贼；化父母是伯叔六亲；加螣蛇，乃其家因匠人造作魇魅，以致人口不安；父化官，虽非螣蛇，亦是匠人作弊。

太岁鬼临，乃祖法之旧例；日辰官并，是口许之初心——若太岁日辰俱官，则目下许酬祖先例未完。

持世则来酬旧愿，伏为有口无心；变财乃不了心斋，空则有头无尾——鬼爻持世，有旧愿宜酬类。

鬼在宅中居住不稳，官临应上朝向不通——内卦第二爻为宅若动鬼临之，住宅不安，常有疾病；若应爻临鬼，其宅朝向不利，宜改作为喜。

兑卦金龙干佛像，坎宫木动犯划舟——金在兑宫发动，金身佛像；木在坎宫发动，舟辑之象。

水土交加在乾宫，则三元大帝；火金互动于兑卦，为五道伤官——三官；天地水三官，乾宫土水互化遇官爻者是也。

五道乃刀剑之神，在兑宫互相发动而遇官鬼者是也。

三空无香火之堂，怪动有不祥之祸——三爻空，其家不奉香火。

怪爻四季月，初六爻是仲月，二五爻是孟月，三四爻是季月。

临父母必有怪器，加玄武是盗人之物，凡遇此爻动，虽非鬼爻，必是怪事。

螣蛇又动临鬼爻，然后可言妖怪。

龙遇文书独发，经文可断——如父母独发，乃祖宗求祀，临青龙则有善愿经文。

蛇逢官鬼属阴，梦寐难当——鬼临螣蛇，必有虚惊怪异，若在阴宫阴象则有梦寐，冲克世爻用爻，必梦中所见神祟。

动入空中值鬼，恐失孝思之礼——官爻动空化空，皆主先亡中有失祀礼。

若在他宫外卦，则是眷中曾会祀礼不设其位。

静居宅上临木，家停暴露之棺——本爻官鬼静临二爻，或木鬼伏于父母下，其家必然停柩不安。

三十一、出行人非富贵，焉能坐享荣华？苟为名利，宁免奔驰道路？然或千里之迢遥，夫岂一朝之跋涉？途中休咎，若个能知？就里灾祥，神灵有准。

父为行李，带刑则破损不中；妻作盘缠，生旺则丰盈足用——出行以父母为行李，旺相多休囚少类，旺空虽有而不多，带刑害破损旧物。

妻财为财物本钱类，旺相充满，休囚微少；若从兄弟化出必合本，或是借来非已之物也。

世若衰弱，哪堪水宿风餐——世为自己，生旺则健，休囚则倦，所以不堪劳碌于风霜中也。

应若空亡，难望谋成事就——应爻为所往之所，最怕空亡，主地头寂寞，谋事难成，不能得意而回。

间爻安静，往来一路平安——间爻为往来经历所在，动则途中阻滞；若得安静，则往来平安无阻。

临财福动，途中谋望胜于地头。

太岁克冲，行止终年挠括——太岁发动冲克世爻，其人出外终年不利，更加白虎凶煞，尤非吉兆也。

世伤应位，不拘远近总宜行；应克世爻，无问公私皆不利——世克应，是我制他，所向通达，去无阻节；应克世，所向闭塞，更遇动爻日辰刑克，更不吉利。

八纯乱动到处皆凶——八纯乃六冲之卦，六爻不和又遇乱动，何吉之有？两间齐空独行则吉——间爻若空，主无阻滞，又为伴侣，若二爻皆值旬空，宜自独行，庶免同伴之累。

世动订期，变鬼则自投罗网；官临畏宿，化福则终脱樊笼——世爻不动行期不定，动则期已定矣。

世应俱动宜速行。

若世动变出鬼爻，去后必遭祸患。

或鬼持世，乃是逡巡畏缩，欲行不行之象。

鬼化子孙，虽有灾患不足畏也。

静遇日冲，必为他人而去；动逢间合，定因同伴而留——世爻安静，遇日辰动爻暗冲者，他人浼去，非为自己谋也，日辰并起合起皆然。

若世爻发动，遇日辰动爻合住者，是将行而有羁绊，未能起程；间爻方是同伴羁留。

欲断行期，须逢冲日。

世右逢空，最利九流出往——世空去不成，强去终难得意，徒劳奔走。

若九流艺术及公门等人，是空拳问利，反吉。

土如遇福，偏宜陆地行程——卦中火土爻乃是陆路，水木爻是水路。

若临财福吉，兄鬼凶。

鬼地墓乡岂宜践履，财方父向动可登临——鬼地木乡，财方父向，如自占卜，皆以世位而言。

官鬼之方及鬼之墓方、世之墓方并克世之方，此等凶方不可践履；宜往财福之方，为大吉利也。

官挈玄爻刑克，盗贼惊忧——官鬼临玄武本是盗贼，若与世爻刑克，不免盗贼之忧。

兄乘虎煞交重，风波险阻——兄加白虎及忌神动，或鬼在巽宫，动来克世，皆有风波险阻。

妻来克世，莫贪无义之财；财合变官，勿恋有情之妇——财动刑克世爻，恐因财致祸；若世与财爻相合，而财爻变出鬼来刑克者，恐因色致殃。

故言“勿贪无义之财”，勿恋可免，于终吉利也。

父遭风雨之淋漓，舟行尤忌——父为辛勤劳苦之神，动则跋涉程途，不能安利；刑克世爻，必遭风雨所阻。

父为舟，克世行船不利，故尤忌。

福遇和同之伴侣，谒贵反凶——子孙持世最吉，主逢好侣，行路平安；若为谒贵而出行则不宜。

子动谓之伤官，反不利矣。

艮宫鬼坐寅爻，虎狼仔细——艮为山，寅属虎，若艮宫见寅鬼，是虎狼也，若不伤世，与我无害，倘或伤应，即伤他人。

卦见兄逢蛇煞，光棍宜防——兄主劫财，若加螣蛇动，必有光棍劫损财物，无制宜防，有制无妨。

鬼动间中不谐同侣——鬼在间爻动，若非伴侣不和，即是伴中有病，克世主自有悔。

兄兴世上我费盘缠——兄弟爻主耗费赀财，持世则多虚费；不临世上，动自他人，损耗我也。

一卦如无鬼煞，方得如心——官鬼主祸灾，故不宜见之；即如出现，或得安静或有制伏，纵见无妨。

六爻不见福神，焉能称意——子为福德，又为解神，若不上卦或落空亡，不能制鬼，则鬼煞专权，恐有灾祸。

主人动遇空亡，半途而返——隔手来占，须看何人出行，如卜子孙则看子孙，主人者用神也，余仿此。

如动遇空亡，行至半路复回；动化退神亦然。

财旺临月建，满载而归——出行若得财爻旺临月建，生合持世，不受刑克，定主满载回家。

但能趋吉避凶，何虑登高涉险。

三十二、行人人为名利，忘却故乡生处乐；家无音信，全凭《周易》卦中推。

要决归期，但寻主象——主象者用神也，卜官员看官爻，幼辈看子孙爻，妻奴看财爻，兄弟朋友看兄爻，尊长看父爻，不在六亲之中者看应爻。

主象交重身已动，用爻安静未思归——主象即用爻也，动则行人已行；如用爻安静又无日辰动爻冲并者，安居异乡未起归念。

克速生迟，我若制他难见面——用动克世或世落空亡，人必速至；生合世爻人必归迟；最忌世爻动克用爻，乃未能归也。

三门四户，用如合世即回家——三四爻为门户，临用爻动，归程已近；而用爻又无制伏，动来生合世爻者，可立而待也。

动化退神，人既来而复返——用爻若化进神，行人急回不日望；化退神，行人虽来仍返，或又往处。

既来而复返者，总言不能归也。

静生世位，身未动而怀归——六爻安静人不思归，若用爻生合世爻，身虽未动已起归意。

若遇暗冲，睹物起伤情之客况——用爻安静，本无归意，若遇日辰冲动，必然睹物思乡，将欲回家。

倘月建动爻克之，亦难起程也。

如逢合住，临行有尘事之羁身——用神发动本是归象，若遇动爻日辰合之，因事绊住不得归来，须待月日冲之可到，远断年月，近断日时。

世克用而俱动，转往他方——不宜世克用爻，若安静受克者，原在旧处；若发动人已起程；如被动世克之，而用爻亦动者，则转往他处。

用比世皆空，难归故里——世爻旬空者速至，如用爻亦值旬空，纵世空而不能来也。

不可一概而言，故曰“用比世而皆空，难归故里”。

远行最怕用爻伤，尤嫌入墓——凡卜远行，若用神出现不受伤克，不值旬空月破，主在外吉利，归迟无妨；若逢墓绝及日月动爻变刑克，皆主不吉。

近出何妨主象伏，偏利逢冲——近出若用爻伏藏，必因事故不归，值日便到；若安静，至冲动日到；如旬空安静，至出旬逢冲日到。

若伏空乡，须究卦中之六合——用神若伏不空之飞爻下，须待冲飞之日可来；如伏空爻之下，得日辰动爻合之即出。

速则当日来，迟则值日到。

如藏官下，当参飞上之六神——用爻伏于官爻下，必为凶事所羁，临勾陈跌仆损伤，临螣蛇勾连惊恐，临白虎或官鬼属土卧病不归，临玄武盗贼所阻，或贪色不归。

其余下文引证类推之。

兄弟遮藏，缘是非而不返——用爻伏于兄弟下，必因赌博，加朱雀是口舌争斗，临白虎为风波所阻。

子孙把持，由乐酒而忘归——用爻伏于子孙下，必为游乐饮酒，不然因僧道，或六畜，或子孙幼辈之阻，不得归也。

父为文书之阻滞——用爻伏于父爻下，必为文书阻节，或因尊长、手艺人拘留。

财因买卖之牵连——用爻伏于旺财下，必为经营买卖得利忘家；财若空亡或遇兄动，多因折本；若加咸池，定然恋色而忘归。

用伏应财之下，身赘他人——用爻伏于应位阴财之下，必赘他人；若临阳象生合世身，必代他人掌财不返。

主投财库之中，名留宦室——用爻伏于财库下，其人必在富家掌财；伏神如遇墓绝，则是依傍度日耳。

五爻有鬼，皆因途路之不通——用爻伏于五爻官鬼之下，必因关津不通而阻也。

一卦无财，只为盘缠之缺乏——卦中动变日月皆无财爻者，为无路费不归。

墓持墓动，必然卧病呻吟——用爻如墓化墓，或持鬼墓，或伏于鬼墓爻下者，皆主卧病不回；若伏官爻下或临白虎，必在狱中，非病也。

世合世冲，须用遣人寻觅——用爻安静而世动冲起之，合起之，用爻伏藏世去提起，若用爻入墓世去破墓，皆宜自去寻觅方回。

合逢玄武，昏迷酒色不思乡——或用临玄武动而遇财爻合住，或用伏玄武财下，皆主贪花恋色不思乡也。

等冲破合爻，庶可归来；若用伏玄武鬼下，而财爻不相合者，其人在外为贼未归也。

卦得游魂，漂泊他乡无定迹——游魂卦用爻发动，行人东奔西走不在一方；游魂化游魂，行迹不定；游魂化归魂，游遍方归。

日并忌兴休望到，身临用发必然归——忌神临身世或日辰克用，皆主不归；若得用临身世，出现发动或持世动，立可望归。

父动卦中，当有鱼书之寄——凡占书信，卦有父母爻动，主有音信寄来。

财兴世上，应无信之来——独占书信，以父母爻为用神，若世持财动则克父矣，故无雁信之来也。

欲决归期之远近，须详主象之兴衰——断归期，全在合待冲、冲待合、空待出旬、破待补合、绝待逢生、墓待冲开等法，当以如是推详。

要知远近，兼决于兴衰。

动处静中，含蓄许多凶吉象；天涯海角，羁留多少利名人。

三十三、舟船凡卜买船，断同船户——凡卜买船与雇船，断法相同；如舟子自卜，当以船家宅断之，又非此断法也。

六亲持世，可推新旧之由——凡推船之新旧，当以六亲持世决之，财福是新，父母是旧，兄弟是半新旧，官鬼多灾惊。

兼以衰旺决之。

诸鬼动临，可识节病之处——金鬼钉少，土鬼灰少，木鬼有缝，水鬼有漏，火鬼有燥裂。

初二爻为前仓，要持财福；五六爻为后舵，怕见官兄——初二爻为前仓，三四爻为中仓，五六爻为后舵。

爻作梢公，不宜伤克——卜船以父母为舟船，卜驾撑以父母爻为梢公。

要旺相生合世爻为吉，如发动伤克世爻，为凶。

龙为舟尾，岂可空刑——青龙为船尾，临财旺动，持世生合世，皆主利益称意。

螣蛇辨索缆之坚牢——螣蛇为索缆，休囚值旬空则枯烂，旺相持吉神则坚牢。

白虎为帆樯之顺利——白虎属风，故取为风帆，若生旺带财福吉神，动持生合身世，则船有好帆，使风顺快；若白虎带凶鬼恶煞，旺动克害世身，或卦得反吟，主遭失风倾覆之患。

六爻皆吉不伤身，四海遨游无阻滞——六爻生合财福吉神，又生旺持世持身，动爻又不来伤克，则无往不吉，虽远游于五湖四海，亦皆顺利也。
