---
title: 景岳全书(四)
editLink: true
---

## 卷之四十八大集本草正上

山草部人參一反藜蘆，味甘微苦，微溫，氣味頗厚，陽中微陰，氣虛血虛俱能補。陽氣虛竭者，此能回之於無何有之鄉；陰血崩潰者，此能障之於已決裂之後。惟其氣壯而不辛，所以能固氣；惟其味甘而純正，所以能補血。故凡虛而發熱，虛而自汗，虛而眩運，虛而困倦，虛而驚懼，虛而短氣，虛而遺泄，虛而瀉利，虛而頭疼，虛而腹痛，虛而飲食不運，虛而痰涎壅滯，虛而嗽血吐血，虛而淋瀝便閉，虛而嘔逆躁煩，虛而下血失氣等證，是皆必不可缺者，第欲以氣血相較，則人參氣味頗輕而屬陽者多，所以得氣分者六，得血分者四。

總之不失為氣分之藥。而血分之所不可缺者。為未有氣不至而血能自至者也。故扁鵲曰：損其肺者益其氣，須用人參以益之，肺氣既王，餘臟之氣皆王矣。

所以人參之性，多主於氣，而凡臟腑之有氣虛者，皆能補之。然其性溫，故積溫亦能成熱，若云人參不熱則可，云人參之性涼，恐未必然。雖東垣云：人參，黃耆為退火之聖藥，丹溪云：虛火可補，參朮之類是也，此亦皆言虛火也。而虛火二字，最有關係，若內真寒而外假熱者，是為真正虛火，非放膽用之，必不可也。

然有一等元陰虧乏，而邪火爍於表裏，神魂躁動，內外枯熱，真正陰虛一證，誰謂其非虛火？若過用人參，果能助熱。若王節齋云：陽旺則陰愈消，及[節要]云：陰虛火動者勿用，又曰：肺熱還傷肺等說，固有此理，亦不可謂其盡非。而近之明哲如李月池輩，皆極不然之，恐亦未必然也。夫虛火二字，最當分其實中有虛，虛中有實，陽中有陰，陰中有陽，惟勿以成心而執己見，斯可矣。

如必欲彼此是非，是所謂面東方不見西牆，皆未得其中也。予請剖之曰：如龍雷之火，原屬虛火，得水則燔，得日則散，是即假熱之火，故補陽即消矣。至若亢旱塵飛，赤地千里，得非陽亢陰虛，而亦可以補陽生陰乎？或必曰：此正實火也，得寒則已。予曰：不然。夫炎暑酷烈，熱令大行，此為實火，非寒莫解；

而乾枯燥旱，泉源斷流，是謂陰虛，非水莫濟，此實火之與陰虛，亦自判然可別。是以陰虛而火不盛者，自當用參為君；若陰虛而火稍盛者，但可用參為佐；若陰虛而火大盛者，則誠有暫忌人參，而惟用純甘壯水之劑，庶可收功一證，不可不知也。予非不善用人參者，亦非畏用而不知人參之能補陰者，蓋以天下之理，原有對待，謂之曰陰虛必當忌參固不可，謂之曰陰虛必當用參亦不可，要亦得其中和，用其當而已矣，觀者詳之。

黃耆二味甘氣平，氣味俱輕，升多降少，陽中微陰。生者微涼，可治癰疽。蜜炙性溫，能補虛損。因其味輕，故專於氣分而達表，所以能補元陽，充腠理，治勞傷，長肌肉。氣虛而難汗者可發，表疏而多汗者可止。其所以止血崩血淋者，以氣固而血自止也，故曰血脫益氣。其所以除瀉痢帶濁者，以氣固而陷自除也，故曰陷者舉之。然其性味俱浮，純於氣分，故中滿氣滯者，當酌用之。

白朮三味甘辛，氣溫，氣味俱厚，可升可降，陽中有陰，氣中有血。其性溫燥，故能益氣和中，補陽生血，煖胃消穀，益津液，長肌肉，助精神，實脾胃，止嘔逆，補勞倦，進飲食，利小水，除濕運痰，消浮去脹，治心腹冷痛，胃虛下痢，？癖癥瘕。制以人乳，欲潤其燥。炒以壁土，欲助其固。佐以黃芩，清熱安胎。以其性澀壯氣，故能止汗實表。而癰疽得之，必反多膿；奔豚遇之，恐反增氣；

及上焦燥熱而氣多壅滯者，皆宜酌用之。然冬朮甘而柔潤，夏朮苦而燥烈，此其功用大有不同，不可不為深辨也。若於飢時擇肥而甘者嚼而服之，服之久久，誠為延壽之物，是實人所未知。

蒼朮四味苦甘辛，性溫而燥，氣味俱厚，可升可降，陽也。用此者用其溫散燥濕。其性溫散，故能發汗寬中，調胃進食，去心腹脹疼，霍亂嘔吐，解諸鬱結，逐山嵐寒疫，散風眩頭疼，消痰癖氣塊，水腫脹滿。其性燥濕，故治冷痢冷洩，滑瀉腸風，寒濕諸瘡。與黃檗同煎，最逐下焦濕熱痿痺。若內熱陰虛，表疏汗出者忌服。然惟茅山者，其質堅小，其味甘醇，補益功多，大勝他朮。

甘草五味甘氣平，生涼炙溫，可升可降，善於解毒。反甘遂，海藻，大戟，芫花。其味至甘，得中和之性，有調補之功，故毒藥得之解其毒，剛藥得之和其性，表藥得之助其升，下藥得之緩其速。助參耆成氣虛之功，人所知也；助熟地療陰虛之危，誰其曉焉？祛邪熱，堅筋骨，健脾胃，長肌肉，隨氣藥入氣，隨血藥入血，無往不可，故稱國老。惟中滿者勿加，恐其作脹；速下者勿入，恐其緩功，不可不知也。

黃精六一名救窮草。味甘微辛，性溫。能補中益氣，安五臟，療五勞七傷，助筋骨，益脾胃，潤心肺，填精髓，耐寒暑，下三蟲，久服延年不飢，髮白更黑，齒落更生。張華[博物志]言天老曰：太陽之草名黃精，食之可以長生。太陰之草名鉤吻，不可食之，入口立死。此但以黃精，鉤吻對言善惡，原非謂其相似也。而陶弘景謂黃精之葉與鉤吻相似，誤服之害人。蘇恭曰：黃精葉似柳，鉤吻蔓生，葉如柿葉，殊非比類。陳藏器曰：鉤吻及野葛之別名，二物全不相似，不知陶公憑何說此？是可見黃精之內本無鉤吻，不必疑也。

肉蓯蓉七味甘鹹，微辛酸，氣微溫。味重陰也，降也，其性滑。以其味重而甘溫，故助相火，補精興陽，益子嗣，治女人血虛不孕，煖腰膝，堅筋骨，除下焦寒痛。以其補陰助陽，故禁虛寒遺瀝洩精，止血崩尿血。以其性滑，故可除莖中寒熱澀痛，但驟服反動大便。若虛不可攻而大便閉結不通者，洗淡，暫用三四錢，一劑即通，神效。

丹參八味微苦，微甘，微澀，性微涼，無毒。反藜蘆。能養血活血，生新血，行宿血，故能安生胎，落死胎，血崩帶下可止，經脈不勻可調。此心脾肝腎血分之藥，所以亦能養陰定志，益氣解煩，療眼疼腳痺，通利關節，及惡瘡疥癬，赤眼丹毒，排膿止痛，長肉生肌。

遠志九味微苦，微辛，氣溫，陽也，升也。製以甘草湯，浸一宿，晒乾炒用。功專心腎，故可鎮心止驚，辟邪安夢，壯陽益精，強志助力。以其氣升，故同人參，甘草，棗仁，極能舉陷攝精，交接水火。但可為佐，用不宜多。神氣上虛者所宜，痰火上實者當避。

巴戟天十味甘微溫，陰中陽也。雖曰足少陰腎經之藥，然亦能養心神，安五臟，補五勞，益志氣，助精強陰。治陰痿不起，腰膝疼痛，及夜夢鬼交，遺精溺濁，小腹陰中相引疼痛等證。制宜酒浸，去心微炒，或滾水浸剝亦可。

仙茅十一味辛溫，有小毒，陽也。能助神明，強筋骨，益肌膚，培精血，明耳目，填骨髓，開胃消食，助益房事，溫利五臟，補煖腰腳。此西域婆羅門僧獻方於唐明皇，服之有效，久秘而後得傳。按許真君書云：仙茅久服，可以長生。其味甘能養肉，辛能養節，苦能養氣，鹹能養骨，滑能養膚，酸能養筋，宜和苦酒服之，必效也。然仙茅性熱，惟陽弱精寒，稟賦素怯者宜之，若體壯相火熾盛者，服之大能動火，不可不察。

凡制用之法，於八九月采得，用竹刀刮去黑皮，切如豆粒，糯米泔浸兩宿，去赤汁，用酒拌蒸之，從已至亥，制之極熟，自無毒矣。然後曝乾搗篩，熟蜜丸桐子大，每空心酒飲任下二三十丸。忌食牛乳及黑牛肉，恐減藥力也。若隨群補藥中為丸服之，無所不可。

天麻十二一名赤箭，一名定風草。味辛，平，陰中有陽。治風虛眩暈頭旋，眼黑頭痛，諸風濕痺，四肢拘攣，利腰膝，強筋骨，安神志，通血脈，止驚恐恍惚，殺鬼精蟲毒，及小兒風癇驚氣。然性懦力緩，用須加倍，或以別藥相佐，然後見功。

沙參十三反藜蘆，一名鈴兒草。味微甘苦，氣味俱輕，性微寒。能養肝氣，治多眠，除邪熱，益五臟陰氣，清肺涼肝，滋養血脈，散風熱瘙癢，頭面腫痛，排膿消腫，長肌肉，止驚煩，除疝痛。然性緩力微，非堪大用。易老云：人參補五臟之陽，沙參補五臟之陰。特以其甘涼而和，補中清火，反而言之，故有是論。若云對待人參，則相去遠矣。

玄參十四反藜蘆，味苦甘微鹹，氣寒。此物味苦而甘，苦能清火，甘能滋陰。以其味甘，故降性亦緩。本草言其惟入腎經，而不知其尤走肺臟。故能退無根浮游之火，散周身痰結熱癰，逐頸項咽喉痺，瘰？結核，驅男女傳尸，煩躁骨蒸，解溫瘧寒熱往來，治傷寒熱斑支滿，亦療女人產乳餘疾，或腸中血瘕熱癥，并療勞傷痰嗽熱煩，補腎滋陰，明目解渴。

茅根十五即白茅。味甘涼，性純美，能補中益氣，此良藥也。善理血病，凡吐血衄血，瘀血血閉，及婦人經水不調，崩中漏下。且通五淋，除客熱，止煩渴，堅筋骨，療肺熱噦逆喘急，解酒毒及黃疸水腫，久服大是益人。若治癰疽癤毒，及諸毒諸瘡諸血，或用根搗傅，或用此煮汁調傅毒等藥，或以酒煮服，無不可也。茅有數種，處處有之，惟白者為勝。春生芽，布地如鍼，故曰茅鍼，可以生噉，甚益小兒，功用亦用。

淫羊藿十六味甘，氣辛，性溫，乃手足陽明，少陰，三焦命門藥也。主陽虛陽痿，莖中作痛。化小水，益精氣，強志意，堅筋骨，煖下部一切冷風勞氣，筋骨拘攣。補腰膝，壯真陰，及年老昏耄，中年健忘。凡男子陽衰，女子陰衰，艱於子嗣者，皆宜服之。服此之法，或單用浸酒，或兼佐丸散，無不可者。制法每擇淨一斤，以羊脂四兩，同炒油盡用之。

苦參十七味苦性寒。反藜蘆。沉也，陰也，乃足少陰腎經之藥。能祛積熱黃疸，止夢遺帶濁，清小便，利水，除癰腫，明目止淚，平胃氣，能令人嗜食，利九竅，除伏熱狂邪，止渴醒酒，療惡瘡斑疹疥癩，殺疳蟲及毒風煩躁脫眉。炒黃為末，米飲調服，治腸風下血熱痢。

貝母十八反烏頭味苦，氣平，微寒。氣味俱輕，功力頗緩，用須加倍。善解肝臟鬱愁，亦散心中逆氣，祛肺痿肺癰痰膿喘嗽，研末，沙糖為丸，含嚥最佳。降胸中因熱結胸，及乳癰流痰結核。若足生人面諸瘡，燒灰油調頻敷。產難胞衣不出，研末用酒和吞。亦除瘕疝，喉痺，金瘡，并止消渴煩熱。赤眼翳膜堪點，時疾黃疸能驅。又如半夏，貝母，俱治痰嗽，但半夏兼治脾肺，貝母獨善清金。半夏用其辛，貝母用其苦。

半夏用其溫，貝母用其涼。半夏性速，貝母性緩。半夏散寒，貝母清熱。性味陰陽，大有不同，俗有代用者，其謬孰甚。

土貝母十九反烏頭，味大苦，性寒。陰也，降也，乃手太陰，少陽，足陽明，厥陰之藥。大治肺癰肺痿，欬喘，吐血衄血，最降痰氣，善開鬱結，止疼痛，消脹滿，清肝火，明耳目，除時氣煩熱，黃疸淋閉，便血溺血，解熱毒，殺諸蟲，及療喉痺瘰？，乳癰發背，一切癰瘍腫毒，濕熱惡瘡，痔漏金瘡出血，火瘡疼痛。為末可敷，煎湯可服。性味俱厚，較之川貝母，清降之功不啻數倍。

山慈菇二十一名金燈龍，味甘微辛，有小毒。治癰瘍疔腫瘡？，瘰？結核，破皮攻毒，俱宜醋磨傅之。除黑斑，剝人面皮，宜搗汁塗之。并治諸毒蠱毒，蛇蟲狂犬等傷，或用酒調服，或乾摻之。亦治風痰癇疾，以茶清研服，取吐可愈。

柴胡二一味苦微辛，氣平微寒。氣味俱輕，升也，陽中之陰。用此者，用其涼散，平肝之熱，入肝，膽，三焦，心胞四經。其性涼，故解寒熱往來，肌表潮熱，肝膽火炎，胸？痛結，兼治瘡瘍，血室受熱。其性散，故主傷寒邪熱未解，溫瘧熱盛，少陽頭痛，肝經鬱證。總之，邪實者可用，真虛者當酌其宜。

雖引清氣上升，然升中有散，中虛者不可散，虛熱者不可寒，豈容誤哉。兼之性滑，善通大便，凡溏泄脾薄者，當慎用之。熱結不通者，用佐當歸，黃芩，正所宜也。愚謂柴胡之性，善泄善散，所以大能走汗，大能泄氣，斷非滋補之物，凡病陰虛水虧而孤陽勞熱者，不可再損營氣，蓋未有用散而不泄營氣者，未有動汗而不傷營血者。營即陰也，陰既虛矣，尚堪再損其陰否？然則用柴胡以治虛勞之熱者，果亦何所取義耶？

觀寇宗奭[衍義]曰：柴胡，[本經]並無一字治勞，今人治勞方中，鮮有不用者。鳴呼！凡此誤世甚多。嘗原病勞之人，有一種臟本虛損，復受邪熱者，當須斟酌用之，如[經驗方]中治勞青蒿煎之用柴胡，正合宜耳。若或無邪，得此愈甚，雖至死人亦不怨，目擊甚多。[日華子]又謂補五勞七傷，[藥性論]亦謂治勞乏羸瘦，若此等病，苟無實熱，醫者執而用之，不死何待。

注釋本草，一字不可忽，蓋萬世之後，所誤無窮，可不謹哉！觀此寇氏之說，其意專在邪熱二字，謂但察有邪無邪，以決可用不可用，此誠得理之見，而復有非之者，抑又何也？即在王海藏亦曰：苟無實熱而用柴胡，不死何待？凡此所見略同，用者不可不察。

桔梗二二一名薺苨。味苦微辛，氣微涼。氣輕於味，陽中有陰，有小毒，其性浮。用此者，用其載藥上升，故有舟楫之號，入肺，膽，胸膈，上焦。載散藥表散寒邪。載涼藥清咽疼喉痺，亦治赤目腫痛。載肺藥解肺熱肺癰，鼻塞唾膿欬嗽。載痰藥能消痰止嘔，亦可寬胸下氣。引大黃可使上升，引青皮平肝止痛。能解中惡蠱毒，亦治驚癇怔忡。若欲專用降劑，此物不宜同用。

防風二三味甘辛，氣溫，升也，陽也。用此者，用其氣平散風。雖膀胱脾胃經藥，然隨諸經之藥，各經皆至。氣味俱輕，故散風邪，治一身之痛，療風眼，止冷淚。風能勝濕，故亦去濕，除遍體濕瘡。若隨實表補氣諸藥，亦能收汗，升舉陽氣，止腸風下血崩漏。然此風藥中之潤劑，亦能走散上焦元氣，誤服久服，反能傷人。

細辛二四反藜蘆，忌生菜，味大辛，氣溫，氣味俱厚，升也，陽也，有小毒。用此者，用其溫散。善祛陰分之寒邪，除陰經之頭痛，益肝溫膽利竅，逐諸風濕痺，風癇痎瘧，鼻齆不聞香臭，開關通竅，散風淚目疼。口臭牙蟲，煎湯含漱。過服亦散真氣，不可不知。此味辛甚，故能逐陰分之邪，陰分且然，陽分可知。舊云少陰，厥陰之藥，然豈有辛甚而不入陽分者？但陽證忌熱，用當審之。

羌活二五味微苦，氣辛微溫，升也，陽也。用此者，用其散寒定痛。能入諸經，太陽為最。散肌表之寒邪，利周身項脊之疼痛，排太陽之癰疽，除新舊之風濕。緣非柔懦之物，故能撥亂反正。惟其氣雄，大能散逐，若正氣虛者忌用之。

獨活二六味苦，氣香，性微涼。升中有降，善行滯氣，故入腎與膀胱兩經，專理下焦風濕。兩足痛痺，濕癢拘攣，或因風濕而齒痛，頭眩喘逆，奔豚疝瘕，腰腹疼痛等證，皆宜用之。

升麻二七味微苦，氣平，氣味俱輕浮而升，陽也。用此者，用其升散提氣，乃脾，胃，肺與大腸四經之藥。善散陽明經風寒，肌表邪熱，提元氣之下陷，舉大腸之脫泄，除陽明溫疫表邪，解膚腠風熱斑疹。引石膏除齒牙臭爛腫痛，引？頭去陽明表證頭疼，佐當歸，肉蓯蓉可通大便結燥。凡癰疽痘疹，陽虛不能起發，及瀉痢崩淋，夢遺脫肛，陽虛下陷之類，用佐補劑，皆所宜也。若上實氣壅，諸火炎上，及太陽表證，皆不宜用。且其味苦氣散，若血氣太虛，及水火無根者，並不可用。

前胡二八味苦氣寒，降也，陰中微陽。去火痰實熱；開氣逆結滯，轉筋霍亂；除胸中痞滿，氣喘嘔逆，欬嗽煩悶；治傷寒寒熱，風熱頭疼；解嬰兒疳熱。

延胡索二九味苦微辛，氣微溫，入肝脾二經。善行滯氣，破滯血，血中氣藥。故能止腹痛，通經，調月水淋滯，心氣疼痛，破癥癖跌撲凝瘀，亦善落胎，利小便，及產後逆血上衝。俱宜以酒煮服，或用酒磨服亦可。然性惟破氣逐血，必真有血逆氣滯者方可用。若產後血虛，或經血枯少不利，氣虛作痛者，皆大非所宜。

紫草三十味苦性寒，此手厥陰，足厥陰血分之藥。性寒而利，能涼血滑血，通利二便，故痘疹家宜用之。凡治痘疹，無論未出已出，但血熱毒盛，或紫或黑，而大便秘結者，宜用之。若已出紅活，不紫不黑，而大便如常通利者，即不可用。故曾世榮[活幼心書]云：紫草性寒，小兒脾氣實者猶可用，脾氣虛者反能作瀉。又若古方惟用其茸，亦取其氣輕味薄，而有清涼升發之功也。此外，可用以解黃疸，消腫脹，及一切斑疹惡瘡，亦以其能利九竅，通水道，去濕涼血而然也。

白芨三一味苦澀，性收斂，微寒。反烏頭。能入肺止血，療肺癰肺痿。治癰疽敗爛惡瘡，刀箭湯火損傷，生肌止痛，俱可為末傅之。凡吐血不能止者，用白芨為末，米飲調服即效。

三七三二味甘氣溫，乃陽明，厥陰血分之藥，故善止血散血定痛。凡金刃刀箭所傷，及跌撲杖瘡血出不止，嚼爛塗之，或為末摻之，其血即止。亦治吐血衄血，下血血痢，崩漏，經水不止，產後惡血不下，俱宜自嚼，或為末，米飲送下二三錢。若治虎咬蛇傷等證，俱可服可傅。葉之性用與根大同，凡折傷跌撲出血，傅之即止，青腫亦散。

白蘚皮三三味苦寒，性燥而降，乃手足太陰陽明之藥。解熱黃，酒黃，急黃，勞黃，穀黃，通關節九竅，利血脈小水，治時行大熱飲水，狂躁叫呼，及婦人陰中腫痛，小兒風熱驚癇。尤治一切毒風風瘡，疥癬赤爛，楊梅瘡毒，眉髮脫落。

此雖善理瘡瘍，而實為諸黃，風痺要藥。

秦艽三四味苦，性沉寒，沉中有浮，手足陽明清火藥也。治風寒濕痺，利小水，療通身風濕拘攣，手足不遂，清黃疸，解溫疫熱毒，除口噤牙疼口瘡，腸風下血，及虛勞骨蒸發熱，潮熱煩渴，及婦人胎熱，小兒疳熱瘦弱等證。

地榆三五味苦微澀，性寒而降。既清且澀，故能止吐血衄血，清火明目，治腸風血痢，及婦人崩漏下血，月經不止，帶濁痔漏，產後陰氣散失；亦斂盜汗，療熱痞，除惡肉，止瘡毒疼痛。凡血熱者當用，虛寒者不相宜也。作膏可貼金瘡；搗汁可塗虎犬蛇蟲傷毒，飲之亦可。

黃芩三六味苦氣寒，氣輕於味，可升可降，陰中微陽。枯者善於入肺，實者善入大腸。欲其上者酒炒，欲其下者生用。枯者清上焦之火，消痰利氣，定喘嗽，止失血，退往來寒熱，風熱濕熱頭痛，解瘟疫，清咽，療肺痿肺癰，乳癰發背；尤祛肌表之熱，故治斑疹鼠？，瘡瘍赤眼。實者涼下焦之熱，能除赤痢，熱畜膀胱，五淋澀痛，大腸閉結，便血漏血。胎因火盛不安，酌佐砂仁，白朮；腹因火滯為痛，可加黃連，厚朴。大腸無火滑泄者，最當慎用。

黃連三七味大苦，氣大寒。味厚氣薄，沉也，降也，降中微升，陰中微陽。專治諸火，火在上，炒以酒；火在下，炒以童便；火而嘔者炒以薑汁；火而伏者炒以鹽湯。同吳茱萸炒，可以止火痛；同陳壁土炒，可止熱瀉。同枳實用，可消火脹；同天花粉用，能解煩渴。同木香丸，和火滯下痢腹痛；同吳茱萸丸，治胃熱吐吞酸水。總之，其性大寒，故惟平肝涼血，肅胃清腸涼膽，止驚癇，瀉心除痞滿。上可治血？血，下可治腸澼便紅。療婦人陰戶腫痛，除小兒食積熱疳，殺蚘虫。消惡瘡癰腫，除濕熱鬱熱。

善治火眼，亦消痔漏。解烏附之熱，殺巴豆之毒。然其善瀉心脾實火，虛熱妄用，必致格陽，故寇宗奭曰：虛而冷者，慎勿輕用。王海藏曰：夏月久血痢，不用黃連，陰在內也。景岳曰：人之脾胃，所以盛載萬物，發生萬物，本象地而屬土。土煖則氣行而燥，土寒則氣凝而濕，土燥則實，土濕則滑，此天地間不易之至理。

黃連之苦寒若此，所以過服芩，連者，無不敗脾，此其濕滑，亦自明顯易見。獨因陶弘景[別錄]中有調胃厚腸之一言，而劉河間復證之曰：諸苦寒藥多泄，惟黃連，黃檗性冷而燥。因致後世視為奇見，無不謂黃連性燥而厚腸胃，凡治瀉痢者，開手便是黃連，不知黃連，黃檗之燥，於何見之？烏呼！一言之謬，流染若此，難洗若此，悖理惑人，莫此為甚。雖曰黃連治痢亦有效者，然必其素稟陽臟，或多縱口腹，濕熱為痢者，乃其所宜。

且凡以縱肆不節而血氣正強者，即或誤用，未必殺人，久之邪去亦必漸愈，而歸功黃連，何不可也。此外則凡以元氣素弱，傷脾患痢，或本無火邪而寒濕動脾者，其病極多，若妄用黃連，則脾腎日敗，百無一生。凡患痢而死者，率由此類，可不寒心。余為此言，而人有未必信者，多以苦燥二字有未明耳，故余於[傳忠錄]辨河間條中，復詳言苦味之理，以俟衛生仁者再為贊正，庶是非得明，而民生有攸賴矣。道書言服黃連犯豬肉，令人泄瀉。

胡黃連三八味大苦，大寒。其性味功用，大似黃連。能涼肝明目，治骨蒸勞熱，三消，吐血衄血，五心煩熱，療婦人胎熱，虛驚熱痢，及小兒疳熱驚癇。浸人乳點目甚良。

知母三九味苦，寒，陰也。其性沉中有浮，浮則入手太陰，手少陰，沉則入足陽明，足厥陰，足少陰也。故其在上，則能清肺止渴，卻頭痛，潤心肺，解虛煩喘嗽，吐血衄血，去喉中腥臭。在中則能退胃火，平消癉。在下則能利小水，潤大便，去膀胱肝腎濕熱，腰腳腫痛，并治勞瘵內熱，退陰火，解熱淋崩濁。古書言知母佐黃檗，滋陰降火，有金水相生之義，蓋謂黃檗能制膀胱命門陰中之火，知母能消肺金制腎水化源之火，去火可以保陰，是即所謂滋陰也，故潔古，東垣皆以為滋陰降火之要藥。

繼自丹溪而後，則皆用以為補陰，誠大謬矣。夫知母以沉寒之性，本無生氣，用以清火則可，用以補陰則何補之有？第其陰柔巽順，似乎有德，倘元氣既虧，猶欲藉此以望補益，是亦猶小人在朝，而國家元氣日受其削，有陰移焉而莫之覺者，是不可不見之真而辨之早也。

龍膽草四十味大苦，大寒。陰也，沉也，乃足厥陰，少陽之正藥。大能瀉火，但引以佐使，則諸火皆治。

故能退骨蒸疳熱，除心火驚癇狂躁；胃火煩熱黃疸，咽喉腫痛；肝腎膀胱伏火，小水淋閉，血熱瀉痢；下焦濕熱癰腫，瘡毒疼痛；婦人血熱崩淋；小兒熱疳客忤，去目黃睛赤腫痛，殺蠱毒腸胃諸蟲，及風熱盜汗。凡肝腎有餘之火，皆其所宜。

隰草部地黃四一生地黃，味苦甘，氣涼。氣薄味厚，沉也，陰也。鮮者更涼，乾者微涼。能生血補血，涼心火，退血熱，去煩躁骨蒸，熱痢下血，止嘔血？血，脾中濕熱，或婦人血熱而經枯，或上下三消而熱渴。總之其性頗涼，若脾胃有寒者，用宜斟酌。熟地黃，味甘微苦，味厚氣薄，沉也，陰中有陽。[本草]言其入手足厥，少陰經，大補血衰，滋培腎水，填骨髓，益真陰，專補腎中元氣，兼療藏血之經。此雖泛得其概，亦豈足以盡是之妙。夫地黃產於中州沃土之鄉，得土氣之最厚者也。

其色黃，土之色也。其味甘，土之味也。得土之氣，而曰非太陰，陽明之藥，吾弗信也。惟是生者性涼，脾胃喜煖，故脾陽不足者，所當慎用。至若熟則性平，稟至陰之德，氣味純靜，故能補五臟之真陰，而又於多血之臟為最要，得非脾胃經藥耶？且夫人之所以有生者，氣與血耳，氣主陽而動，血主陰而靜。　　補氣以人參為主，而耆朮但可為之佐；補血以熟地為主，而芎，歸但可為之佐。

然在耆，朮，芎，歸，則又有所當避，而人參，熟地，則氣血之必不可無。故凡諸經之陽氣虛者，非人參不可；諸經之陰血虛者，非熟地不可。人參有健運之功，熟地稟靜順之德。此熟地之與人參，一陰一陽，相為表裏，一形一氣，互主生成，性味中正，無逾於此，誠有不可假借而更代者矣。凡諸真陰虧損者，有為發熱，為頭疼，為焦渴，為喉痺，為嗽痰，為喘氣，或脾腎寒逆為嘔吐，或虛火載血於口鼻，或水泛於皮膚，或陰虛而泄利，或陽浮而狂躁，或陰脫而仆地。陰虛而神散者，非熟地之守不足以聚之；

陰虛而火升者，非熟地之重不足以降之；陰虛而躁動者，非熟地之靜不足以鎮之；陰虛而剛急者，非熟地之甘不足以緩之。陰虛而水邪泛濫者，舍熟地何以自制？陰虛而真氣散失者，舍熟地何以歸源？陰虛而精血俱損，脂膏殘薄者，舍熟地何以厚腸胃？

且猶有最玄最妙者，則熟地兼散劑方能發汗，何也？以汗化於血，而無陰不作汗也。熟地兼溫劑始能回陽，何也？以陽生於下，而無復不成乾也。然而陽性速，故人參少用亦可成功；陰性緩，熟地非多難以奏效。而今人有畏其滯膩者，則崔氏何以用腎氣丸而治痰浮？有畏其滑濕者，則仲景何以用八味丸而醫腎泄？有謂陽能生陰，陰不能生陽者，則陰陽之理，原自互根，彼此相須，缺一不可，無陽則陰無以生，無陰則陽無以化，故[內經]曰：精化為氣，得非陰亦生陽乎？孰謂陽之能生，而陰之不能長也。

又若制用之法，有用薑汁拌炒者，則必有中寒兼嘔而後可；有用砂仁制者，則必有脹滿不行而後可；有用酒拌炒者，則必有經絡壅滯而後可。使無此數者，而必欲強用制法，是不知用熟地者正欲用其靜重之妙，而反為散動以亂其性，何異畫蛇而添足。今人之即欲用之補陰，而必兼以滲利，則焉知補陰不利水，利水不補陰，而補陰之法不宜滲。即有用之補血，而復疑其滯膩，則焉知血虛如燥土，旱極望雲霓，而枯竭之陽極喜滋。

設不明此，則少用之尚欲兼之以利，又孰敢單用之而任之以多？單用而多且不敢，又孰敢再助以甘而盡其所長？是又何異因咽而廢食也。嗟，嗟！熟地之功，其不申於時用者久矣，其有不可以筆楮盡者尚多也，予今特表而出之，尚祈明者之自悟焉。

牛膝四二味苦甘，氣微涼，性降而滑，陰也。忌牛肉。酒漬，？咀。走十二經絡，助一身元氣。主手足血熱痿痺，血燥拘攣；通膀胱澀秘，大腸乾結；補髓填精，益陰活血；治腰膝痠疼，滋鬚髮枯白。其性下走如奔，故能通經閉，破血癥，引諸藥下降。同麝香用，墮胎尤速。凡臟寒便滑，下元不固者，當忌用之。

麥門冬四三味甘微苦，性微寒，降也，陽中陰也。去心用，恐令人煩。其味甘多苦少，故上行心肺，補上焦之津液，清胸膈之渴煩，解火炎之嘔吐，退血燥之虛熱；益精滋陰，澤肌潤結；肺痿肺癰，欬唾？血；經枯乳汁不行，肺乾欬嗽不絕；降火清心，消痰補怯。復脈須仗人參，便滑中寒者勿設。

續斷四四川者色灰黑，尖瘦多蘆，形如雞腳，皮斷而皺者是。味苦而澀，苦重澀輕，氣微涼。他產者，味甘微辛澀少。用川者良。凡用此者，用其苦澀。其味苦而重，故能入血分，調血脈，消腫毒乳癰，瘰？痔？，治金損跌傷，續筋骨血脈。其味澀，故能止吐血衄血，崩淋胎漏，便血尿血，調血痢，縮小便，止遺精帶濁。佐之以甘，如甘草，地黃，人參，山藥之類，其效尤捷。

蜀葵子四五味甘性寒。能利小水，通淋閉，消水腫，潤大腸，催生落胎，通乳汁，亦治一切瘡疥，并瘢疵赤靨。苗葉可作菜茹，古以葵為五菜之主，今不復用之矣。黃葵花，性滑利，與蜀葵大同。若治諸惡膿水久不瘥者，用花為末，傅之即愈，為瘡家要藥。浸油可塗湯火瘡。

車前子四六即芣苡，味甘微鹹，氣寒，入膀胱，肝經。通尿管熱淋澀痛，驅風熱目赤翳膜；利水能除濕痺，性滑極善催生；兼治濕熱瀉痢，亦去心胸煩熱。根葉，生搗汁飲，治一切尿血？血熱痢，尤逐氣癃利水。　　白蒺藜四七味苦微辛微甘，微涼。能破癥瘕結聚，止遺溺泄精，療肺痿肺癰，翳膜目赤，除喉痺癬疥痔？癜風，通身濕爛惡瘡；乳巖帶下俱宜，催生止煩亦用；涼血養血，亦善補陰。

用補宜炒熟去刺，用涼宜連刺生擣，去風解毒，白者最良。沙苑蒺藜性亦大同。若用固精補腎，止遺瀝尿血，縮小便，止煩渴，去燥熱，則亦可用此。

紅花四八味甘微苦微辛，氣微涼，陰中微陽。惟入血脈，多用女科。少用可活血引經，多用能破血通瘀。可下死胎，亦療血暈，達痘瘡血熱難出，散斑疹血滯不消；潤燥活血，止痛通經，亦消腫毒。

紫菀四九味苦平微辛。辛能入肺，苦能降氣，故治欬嗽上氣痰喘。惟肺實氣壅，或火邪刑金而致欬唾膿血者，乃可用之。若以勞傷肺腎，水虧金燥而欬喘失血者，則非所宜。觀陶氏[別錄]謂其補不足，治五勞體虛，其亦言之過也。

甘菊花五十白菊花根善利水，搗汁和酒服之，大治癃閉，味甘色黃者，能養血散風，去頭目風熱，眩暈疼痛，目中翳膜，及遍身游風風疹。作枕明目，葉亦可用。味苦者性涼，能解血中鬱熱，清頭目，去風熱眼目腫痛流淚。根葉辛香，能消癰毒，止疼痛。

野菊花五一一名苦薏。根葉莖花皆可同用。味苦辛。大能散火散氣，消癰毒疔腫瘰？，眼目熱痛，亦破婦人瘀血。孫氏治癰毒方，用野菊連根葉搗爛酒煎，熱服取汗，以渣敷之；或同蒼耳搗汁，以熱酒衝服。冬月用乾者煎服，或為末酒服亦可。

豨薟五二味苦，氣微寒，有小毒。此物氣味頗峻，善逐風濕諸毒。用蜜酒層層和灑，九蒸九暴，蜜丸，空心酒吞，多寡隨宜。善治中風口眼歪邪，除濕痺腰腳痿痛麻木。生者酒煎，逐破傷風危急如神。散撒麻疔惡毒，惡瘡浮腫，虎傷狗咬，蜘蛛蟲毒，或搗爛封之，或煎湯，或散敷並良。其掃蕩功力若此，似於元氣虛者非利。

益母草五三子名茺蔚，味微苦微辛，微寒，性滑而利。善調女人胎產諸證，故有益母之號。能去死胎，滑生胎，活血涼血行血，故能治產難胎衣不下，子死腹中，及經脈不調，崩中漏下，尿血瀉血瘀血等證。然惟血熱血滯，及胎產艱澀者宜之，若血氣素虛兼寒，及滑陷不固者，皆非所宜，不得以其益母之名，謂婦人所必用也。

蓋用其滑利之性則可，求其補益之功則未也。[本草]言其久服益精輕身，誠不足信。此外如退浮腫，下水氣，及打撲瘀血，通大小便之類，皆以其能利也。若治疔腫乳癰，丹毒惡毒，則可搗汁飲之，其渣亦可敷貼。子名茺蔚，功用略同，但子味微甘，稍溫，故能涼血補血，亦益陰氣明目。

瞿麥五四味苦，微寒，降也，性滑利。能通小便，降陰火，除五淋，利血脈。兼涼藥亦消眼目腫痛，兼血藥則能通經破血下胎。凡下焦濕熱疼痛諸痛，皆可用之。

茵陳五五味苦微辛，氣微寒，陰中微陽，入足太陽經。用此者，用其利濕逐熱，故能通關節，解熱滯，療天行時疾，熱狂頭痛，利小水。專治黃疸，宜佐梔子。黃而濕者多腫，再加滲利；黃而燥者乾澀，再加涼潤。只有陰黃一證，因以中寒不運，此非所宜。又解傷寒瘴瘧火熱，散熱痰風熱疼痛。濕熱為痢，尤其所宜。

青蒿五六味苦微辛，性寒，陰中有陽，降中有散。主肝腎三焦血分之病，療陰火伏留骨節，故善治骨蒸勞熱，尸疰鬼氣，降火滋陰，潤顏色，長毛髮，治瘧疾寒熱，殺蟲毒，及惡瘡濕疥。生搗可傅金瘡，止血止痛。

款冬花五七味微甘微辛而溫，其氣浮，陽也，入手太陰經。能溫肺氣，故療欬嗽，及肺癰肺痿欬唾膿血。寇宗奭曰：有人病嗽多日，或教以燃款冬花三兩於無風處，以筆管吸其煙，滿口則嚥之，數日果效。　　麻黃五八味微苦微澀，氣溫而辛，升也，陽也。此以輕揚之味，而兼辛溫之性，故善達肌表，走經絡，大能表散風邪，祛除寒毒，一應瘟疫瘧疾，瘴氣山嵐，凡足三陽表實之證，必宜用之。

苦寒邪深入少陰，厥陰筋骨之間，非用麻黃，官桂不能逐也。但用此之法，自有微妙，則在佐使之間，或兼氣藥以助力，可得衛中之汗；或兼血藥以助液，可得營中之汗；或兼溫藥之助陽，可逐陰凝之寒毒；或兼寒藥以助陰，可解炎熱之瘟邪。此實傷寒陰瘧家第一要藥，故仲景諸方以此為首，實千古之獨得者也。

今見後人多有畏之為毒藥而不敢用，又有謂夏月不宜用麻黃者，皆不達可哂也。雖在李氏有云：若過發則汗多亡陽，若自汗表虛之人用之則脫人元氣，是皆過用及誤用而然。若陰邪深入，則無論冬夏，皆所最宜，又何過之有？此外如手太陰之風寒欬嗽，手少陰之風熱斑疹，足少陰之風水腫脹，足厥陰之風痛目痛，凡宜用散者，惟斯為最。

然柴胡，麻黃俱為散邪要藥，但陽邪宜柴胡，陰邪宜麻黃，不可不察也。制用之法，須折去粗根，入滾湯中煮三五沸，以竹片掠去浮沫，晒乾用之。不爾，令人動煩。麻黃根，味甘，平，微苦微澀。用甘斂藥煎服，可以止汗。同牡蠣粉，米粉，或用舊蕉扇杵末，等分，以生絹袋盛貯，用撲盜汗或夏月多汗，用之俱佳。

萱草五九一名忘憂，一名宜男，一名鹿？。萱草者，[詩]作諼草。凡樹此玩此者，可解憂思，故名忘憂。烹食其苗，氣味如？，而鹿喜食之，故名鹿？。婦人佩其花則生男，故名宜男。花葉氣味甘而微涼，故能去濕熱，利小便赤澀，除煩渴酒濕黃疸；安五臟，利胸膈，令人和悅，亦能明目。根，治沙淋帶濁，利水氣，解酒疸，宜搗汁服之。治吐血衄血，研汁一大盞，和薑汁細細呷之。治吹乳，乳癰腫痛，須擂酒服，以渣封之。

連翹六十味苦微辛，氣微寒，氣味俱薄，輕清而浮，升也，陽中有陰。入手少陰，手足少陽，陽明。瀉心經客熱，降脾胃濕熱，去寸白，蚘蟲，通月水五淋。以其味苦而輕，故善達肌表，散鼠痿，瘰？，癭瘤，結熱，蠱毒，癰毒，斑疹，治瘡癤，止痛消腫排膿，瘡家號為聖丹。以其辛而能散，故又走經絡，通血凝，氣滯結聚，所不可無。

旋覆花六一味苦甘微辛，陰也，降也，乃手太陰肺經，手陽明大腸經藥。開結氣，降痰涎，通水道，消腫滿，凡氣壅濕熱者宜之。但其性在走散，故凡見大腸不實，及氣虛陽衰之人，皆所忌用。

鼠粘子六二一名牛蒡子，一名大力子。味苦辛，降中有升。治風毒斑疹諸？，散瘡瘍腫毒喉痺，及腰膝凝寒痺滯之氣，以其善走十二經而解中有散也。

決明六三味微苦微甘，性平微涼，力薄。治肝熱風眼，赤而多淚，及肝火目昏，可為佐使，惟多服久服，方可得效。或作枕用，治頭風，明目，其功勝于黑豆。

葶藶六四味苦，大寒，沉也，陰也，氣味俱厚，有毒。善逐水氣，不減大黃，但大黃能泄血閉，葶藶能泄氣閉，氣行而水自行也。若肺中水氣膹滿脹急者，非此不能除。然性急利甚，凡涉氣虛者，不可輕用。[淮南子]曰：大戟去水，葶藶愈脹，用之不慎，乃反成病，即此謂也。第此有甜苦二種，雖曰為甜，然亦非真甜，但稍淡耳，稍淡者，其性亦稍緩。

夏枯草六五味微苦微辛，氣浮而升，陰中陽也。善解肝氣，養肝血，故能散結開鬱，大治瘰？鼠痿，乳癰癭氣，并治頭瘡目疾。樓全善云：夏枯草治目珠痛，至夜則甚者，神效；或用苦藥點眼反甚者，亦神效。一男子目珠痛，至夜則重，用黃連點之更甚，諸藥不效，乃用夏枯草二兩，香附二兩，甘草四錢，為末，每服一錢半，清茶調服，下咽即疼減，至四五服，良愈也。

蒼耳子六六一名羊負來，味苦微甘。治頭風寒痛，風濕周痺，四肢拘攣；去風明目，養血，暖腰膝，及瘰？瘡疥，亦治鼻淵。宜炒熟為末，白湯點眼一二錢，久之乃效。

忌豬肉，馬肉。

漏蘆六七味微鹹，性寒，有小毒。主熱毒惡瘡，瘰？乳癰痔漏，排膿長肉，止金瘡血出，亦下乳汁，通經脈，消赤眼，利小便，止尿血腸風，淋瀝遺溺，及小兒壯熱。療跌撲損傷，可續筋骨。

劉寄奴六八味苦，性溫。能破瘀血，活新血，通婦人經脈，產後餘血，損傷瘀血，下氣，止心腹痛，及小便去血，俱可為散，或茶或酒調服。搗敷金瘡出血不止，其效尤捷。用治湯火傷大效，但為末摻之。

萹蓄六九味苦澀。利釔便，除黃疸，殺三蟲，去下部濕熱浸淫陰蝕，瘡疥痔漏。煮汁飲之，療小兒蚘蟲上攻心腹作痛大效。有[海上歌]云：心頭急痛不能當，我有仙人海上方。萹蓄醋煎通口嚥，管教時刻即安康。

青葙子七十野雞冠子也，味微苦，微寒。能清肝火血熱，故治赤眼，退赤障，消翳腫，鎮肝明耳目，亦去風濕惡瘡疥癩。

艾七一味微苦，氣辛，生用微溫，熟用微熱。能通十二經，而尤為肝脾腎之藥。善於溫中逐冷除濕，行血中之氣，氣中之滯，凡婦人血氣寒滯者，最宜用之。故能安胎，止心腹痛，治帶下血崩，煖腰膝，止吐血，下痢，辟風寒寒濕瘴瘧，霍亂轉筋，及一切冷氣鬼氣，殺蚘蟲并下部？瘡。或生用搗汁，或熟用煎湯；或用灸百病，或炒熱敷熨，可通經絡；或袋盛包裹，可溫臍膝，表裏生熟，俱有所宜。

佛耳草七二一名鼠？草。味微酸，性溫。大溫肺氣，止寒嗽，散痰氣，解風寒寒熱，亦止泄瀉。鋪艾捲作煙筒，用熏久嗽尤效。

藍靛七三藍葉氣味苦寒微甘。善解百蟲百藥毒，及治天行瘟疫，熱毒發狂，風熱斑疹，癰瘍腫痛，除煩渴，止鼻衄吐血，殺疳蝕，金瘡箭毒。凡以熱兼毒者，皆宜搗汁用之。靛青，乃藍與石灰所成，性與藍葉稍異，其殺蟲止血，傅諸熱毒熱瘡之功，似有勝於藍葉者。青黛，味微鹹而寒，性與靛青大同。解諸熱毒蟲毒，金瘡熱瘡，或乾摻，或以水調敷。若治諸熱瘡毒，或用馬齒莧加青黛同搗傅之。

若治天行頭痛，瘟疫熱毒，及小兒諸熱，驚癇發熱，並宜水研服之。

木賊七四味微苦微甘，性溫而升，陽也。性亞麻黃，故能發汗解肌，治傷寒瘧疾，去風濕，散火邪，療目疾，退翳障，止腸風下血下痢，及婦人崩中帶漏，月水不調，亦治風濕疝痛，大腸脫肛。

王不留行七五一名金盞銀臺。味苦，平，性滑利，乃陽明衝任血海藥也。治風毒，通血脈，療婦人難產及經滯不調，下乳汁，利小便，除風濕痺痛，止心煩鼻？，發背癰疽瘡？，游風風疹，出竹木刺，及金瘡止血，亦能定痛。

海金沙七六此草出黔中，七月收其全科，晒乾，以杖擊之，則細沙自莖葉中落。味甘性寒，乃小腸膀胱血分藥也。善通利水道，解鬱熱濕熱，及傷寒熱狂，小便癃閉腫滿，熱淋膏濁，血淋石淋，莖中疼痛。解諸熱毒。或丸或散皆可用。　　燈心草七七味淡性平。能通水道澀結癃閉，治五淋，瀉肺熱，降心火，除水腫，止血，通陰氣，散腫止渴。但用敗蓆煮服更良。若治喉痺，宜燒燈草灰吹之。若治下疳瘡，亦用燒灰，加輕粉，麝香為末摻之。

煙又七七味辛氣溫，性微熱，升也，陽也。燒煙吸之，大能醉人，用時惟吸一口或二口，若多吸之，令人醉倒，久而後甦，甚者以冷水一口解之即醒；若見煩悶，但用白糖解之即安，亦奇物也。吸時須開喉長吸嚥下，令其直達下焦。其氣上行則能溫心肺，下行則能溫肝脾腎，服後能使通身溫煖微汗，元陽陡壯。

用以治表，善逐一切陰邪寒毒，山嵐瘴氣，風濕邪閉腠理，筋骨疼痛，誠頃刻取效之神劑也。用以治裏，善壯胃氣，進飲食，祛陰濁寒滯，消膨脹宿食，止嘔噦霍亂，除積聚諸蟲，解鬱結，止疼痛，行氣停血瘀，舉下陷後墜，通達三焦，立刻見效。此物自古未聞也，近自我明萬曆時始出於閩廣之間，自後吳楚間皆種植之矣，然總不若閩中者，色微黃，質細，名為金絲煙者，力強氣勝為優也。

求其習服之始，則向以征滇之役，師旅深入瘴地，無不染病，獨一營安然無恙，問其所以，則眾皆服煙，由是遍傳，而今則西南一方，無分老幼，朝夕不能間矣。予初得此物，亦甚疑貳，及習服數次，乃悉其功用之捷有如是者，因著性於此。然此物性屬純陽，善行善散，惟陰滯者用之如神，若陽盛氣越而多躁多火，及氣虛短而多汗者，皆不宜用。

或疑其能頃刻醉人，性必有毒，今彼處習服既久，初未聞其妨人者，抑又何耶？蓋其陽氣強猛，人不能勝，故下咽即醉，既能散邪，亦必耗氣，理固然也。然煙氣易散，而人氣隨復，陽性留中，旋亦生氣，此其耗中有補，故人多喜服而未見其損者以此。後檳榔條中有說，當與此參閱。

芳草部當歸七八味甘辛，氣溫。氣輕味重，可升可降，陰中有陽。其味甘而重，故專能補血；其氣輕而辛，故又能行血。補中有動，行中有補，誠血中之氣藥，亦血中之聖藥也。頭止血上行，身養血中守，尾破血下流，全活血不走。大約佐之以補則補，故能養營養血，補氣生精，安五臟，強形體，益神志，凡有形虛損之病，無所不宜；佐之以攻則通，故能祛痛通便，利筋骨，治拘攣癱瘓燥澀等證。

營虛而表不解者，佐以柴，葛，麻，桂等劑，大能散表；衛熱而表不斂者，佐以六黃之類，又能固表。惟其氣辛而動，故欲其靜者當避之；性滑善行，大便不固者當避之。

凡陰中火盛者，當歸能動血，亦非所宜；陰中陽虛者，當歸能養血，乃不可少；若血滯而為痢者，正所當用。其要在動，滑兩字。若婦人經期血滯，臨產催生，及產後兒枕作痛，俱當以此為君。小兒痘疹驚癇，凡屬營虛者，必不可少。

川芎七九味辛微甘，氣溫，升也，陽也。其性善散，又走肝經，氣中之血藥也。反藜蘆。畏硝石，滑石，黃連者，以其沉寒而制其升散之性也。芎，歸俱屬血藥，而芎之散動尤甚於歸，故能散風寒，治頭痛，破瘀蓄，通血脈，解結氣，逐疼痛，排膿消腫，逐血通經。同細辛煎服，治金瘡作痛。同陳艾煎服，驗胎孕有無。三四月後，服此微動者，胎也。以其氣升，故兼理崩漏眩運；以其甘少，故散則有餘，補則不足。

惟風寒之頭痛，極宜用之，若三陽火壅於上而痛者，得升反甚。今人不明升降，而但知川芎治頭痛，謬亦甚矣。多服久服，令人走散真氣，能致暴亡，用者識之。

芍藥八十反藜蘆，味微苦微甘略酸，性頗寒。氣薄於味，斂降多而升散少，陰也。有小毒。白者味甘，補性多。赤者味苦，瀉性多。生者更涼，酒炒微平。其性沉陰，故入血分，補血熱之虛，瀉肝火之實，固腠理，止熱瀉，消癰腫，利小便，除眼疼，退虛熱，緩三消。諸證於因熱而致者為宜，若脾氣寒而痞滿難化者忌用。

止血虛之腹痛，斂血虛之發熱。白者安胎熱不寧，赤者能通經破血。此物乃補藥中之稍寒者，非若極苦大寒之比。若謂其白色屬金，恐傷肝木，寒伐生氣，產後非宜，則凡白過芍藥，寒過芍藥者，又將何如？如仲景黑神散，芍藥湯之類，非皆產後要藥耶？用者還當詳審。若產後血熱而陰氣散失者，正當用之，不必疑也。

丹皮八一味辛苦，氣微涼，氣味俱輕，陰中陽也。赤者行性多，白者行性緩，入足少陰及手厥陰經。忌葫蒜。涼骨蒸無汗，散吐？瘀血，除產後血滯寒熱，祛腸胃蓄血癥堅，仍定神志，通月水，治驚搐風癇，療癰腫住痛。總之，性味和緩，原無補性，但其微涼而辛，能和血涼血生血，除煩熱，善行血滯，滯去而鬱熱自解，故亦退熱。用此者，用其行血滯而不峻.

白豆蔻八二味辛，氣溫，味薄氣厚，陽也。入脾肺兩經，別有清爽之氣。散胸中冷滯，溫胃口止疼，除嘔逆翻胃，消宿食膨脹，治噎膈，除瘧疾，解酒毒，祛穢惡，能退翳膜，亦消痰氣。欲其速效，嚼嚥甚良，或為散亦妙。

肉豆蔻八三味苦辛而澀，性溫。理脾胃虛冷，穀食不消；治大腸虛冷，滑泄不止。以其氣香而辛，故能行滯止痛，和腹脹，治霍亂，調中下氣，開胃進食，解酒毒，化痰飲，溫胃逐蟲，辟諸惡氣，療小兒胃寒傷乳吐瀉。以其能固大腸，腸既固則元氣不走，脾氣自健，故曰理脾胃虛冷，而實非能補虛也。？包煨熟用，或剉如豆大，以乾？拌炒熟，去？用之尤妙，蓋但欲去其油而用其熟耳。

草果八四亦名草豆蔻。味辛，性溫熱，陽也，浮也，入足太陰，陽明。能破滯氣，除寒氣，消食，療心腹疼痛，解酒毒，治瘴癘寒瘧，傷暑嘔吐，瀉痢脹滿，反胃吐酸，開痰飲積聚噎膈，殺魚肉毒，開鬱燥濕，辟除口臭，及婦人惡阻氣逆帶濁。此有二種，惟建寧所產，辛香氣和者佳。宜以？裹微火煨熟用之，或？拌炒熟亦可。滇廣者氣辛而臭，大能損人元氣。

破故紙八五味苦辛，氣大溫，性燥而降。能固下元，暖水臟，治下焦無火，精滑帶濁，諸冷頑痺，脾腎虛寒而為溏泄下痢。以其煖腎固精，所以能療腰膝痠疼，陰冷囊濕，縮小便，煖命門小腹，止腹中疼痛腎泄。以其性降，所以能納氣定喘。惟其氣辛而降，所以氣虛氣短，及有煩渴眩運者，當少避之，即不得已，用於丸中可也。忌羊肉，芸薹。

木香八六味苦辛，性溫。氣味俱厚，能升能降，陽中有陰。行肝脾肺氣滯如神，止心腹？氣痛甚捷。和胃氣，止吐瀉霍亂；散冷氣，除脹疼呃逆。治熱痢可佐芩，連，固大腸火煨方用。順其氣，癥積惡逆自除；調其氣，安胎月經亦用。亦治疫癘溫瘧，亦殺蠱毒鬼精。若下焦氣逆諸病，亦可縮小便，亦能通秘結，亦能止氣逆之動血，亦能消氣逆之癰腫。

藿香八七味辛微甘，氣溫。氣味俱薄，陽也，可升可降。此物香甜不峻，善快脾順氣，開胃口，寬胸膈，進飲食，止霍亂嘔吐，理肺化滯。加烏藥等劑，亦能健脾；入四君同煎，能除口臭。亦療水腫，亦解酒穢。

香附八八味苦辛微甘，氣溫。氣味俱厚，陽中有陰，血中氣藥也。專入肝膽二經，兼行諸經之氣。用此者，用其行氣血之滯。童便炒，欲其下行；醋炒，則理氣痛。開六鬱，散寒邪，利三焦，行結滯，消飲食痰涎，痞滿腹脹，胕腫腳氣，止心腹肢體頭目齒耳諸痛，療霍亂吐逆，氣滯泄瀉，及吐血下血尿血，婦人崩中帶下，經脈不調，胎前產後氣逆諸病。因能解鬱，故曰婦人之要藥。然其味辛而動，若陰虛躁熱而汗出血失者，概謂其要，則大誤矣。此外，凡癰疽瘰？瘡瘍，但氣滯不行者，皆宜用之為要藥。

砂仁八九味辛微苦，氣溫。和脾行氣，消食逐寒，除霍亂，止惡心。消脹滿，安氣滯之胎；卻腹痛，治臟寒之瀉。止小便洩痢，快胸膈開痰。平氣逆欬嗽，口齒浮熱；止女子崩中，鬼氣奔豚。欲其溫暖，須用炒研。入肺腎膀胱，各隨使引。亦善消化銅鐵骨哽。

紫蘇九十味辛，氣溫。氣味香竄者佳。用此者，用其溫散。解肌發汗，祛風寒甚捷；開胃下食，治脹滿亦佳。順氣宜用，口臭亦辟，除霍亂轉筋，祛腳氣，通大小腸，消痰利肺，止痛溫中，安胎定喘，解魚蟹毒，治蛇犬傷。或作羹，或生食俱可。梗，能順氣，其性緩，體虛者可用。子，性潤而降，能潤大便，消痰喘，除五膈，定霍亂，順氣滯。

薄荷九一味辛微苦，氣微涼。氣味俱輕，升也，陽也。其性涼散，通關節，利九竅，乃手厥陰，太陰經藥。清六陽會首，散一切毒風，治傷寒頭痛寒熱，發毒汗，療頭風腦痛，清頭目咽喉口齒風熱諸病，除心腹惡氣脹滿霍亂，下氣消食痰，辟邪氣穢惡，引諸藥入營衛，開小兒之風涎，亦治瘰？癰腫瘡疥風瘙癮疹。作菜食之除口氣，擣汁含漱，去舌胎語澀，揉葉塞鼻止？血。亦治蜂螫蛇傷。病新痊者忌用，恐其泄汗亡陽。

荊芥九二味辛苦，氣溫。氣厚味薄，浮而升，陽也。用此者，用其辛散調血，能解肌發表，退寒熱，清頭目，利咽喉，破結氣，消飲食，通血脈，行瘀滯，助脾胃，辟諸邪毒氣，醒酒逐濕，療頭痛頭旋，脊背疼痛，手足筋急，？痺腳氣，筋骨煩疼，風濕疝氣，止下血血痢，崩淋帶濁。若產後中風強直，宜研末酒服甚妙。擣爛醋調，傅疔瘡腫毒最佳，亦鼠？，瘰？，血風，瘡疥必用之要藥。

白芷九三味辛，氣溫。氣厚味輕，升也，陽也。

其性溫散敗毒，逐陽明經風寒邪熱，止頭痛頭風頭眩，目痛目癢淚出，散肺經風寒，皮膚斑疹燥癢，治鼻鼽鼻淵，齒痛眉稜骨痛，大腸風秘，腸風尿血。其氣辛香達表，故治瘡瘍排膿止癢定痛，托癰宜肺癰瘰？痔？，長肉生肌。炒黑用之，提女人血崩，漏下赤白，血閉陰腫。欲去？斑，宜以生用，可作面脂。亦治蛇傷砒毒，金瘡傷損。

香薷九四味苦辛，氣寒。氣輕，能升能降。散暑熱霍亂，中脘絞痛，小便澀難，清肺熱，降胃火，除躁煩，解鬱滯。為末水服，可止鼻？。煮汁頓飲，可除風熱轉筋，去口臭。濕熱水腫者可消，中寒陰臟者須避之。

益智九五氣味辛溫。能調諸氣，辟寒氣，治客寒犯胃，煖胃和中，去心腹氣滯疼痛，理下焦虛寒，溫腎氣，治遺精餘瀝夢泄，赤白帶濁。及夜多小便者，取二十餘枚，研碎，入鹽少許，同煎服之，有奇驗。此行陽退陰之藥，凡脾寒不能進食，及三焦命門陽氣衰弱者皆宜之。然其行性多，補性少，必兼補劑用之斯善。若單服多服，未免過於散氣。

鬱金九六味苦辛，氣溫。善下氣，破惡血，去血積，止吐血衄血，血淋尿血，及失心癲狂蠱毒。單用治婦人冷氣血積，結聚氣滯，心腹疼痛，及產後敗血衝心欲死，或散或丸，或以韭汁，薑汁，童便，井花水俱可，隨宜調服。若治痔漏腫痛，宜水調敷之。耳內腫痛，宜水調灌入，少頃傾出即可愈。

薑黃九七味苦辛，性熱。善下氣破血，除心腹氣結氣脹，冷氣食積疼痛，亦治癥瘕血塊，通月經，產後敗血攻心，及撲損瘀血，祛邪辟惡，散風熱，消癰腫。功與鬱金稍同，而氣味則尤烈。

澤蘭九八味微苦微辛。善清血和血，治吐血衄血，療婦人產前產後諸血不調，破宿血，除腹痛，清新血，利關節，通水道，除癥瘕，消撲損瘀血，并治金瘡癰腫瘡膿。用在清和，故為婦人要藥。

本九九味甘辛，性溫。氣厚味薄，升也，陽也。療諸惡風鬼注，除太陽頂巔頭痛，大寒犯腦，痛連齒頰，及鼻面皮膚酒齇？刺，風濕泄瀉，冷氣腰疼，婦人陰中風邪腫痛。此足太陽經風癇霧露瘴疫之要藥。

蓽茇一百味辛，大熱，陽也，浮也。入手足陽明，亦入肝腎。善溫中下氣，除胃冷，辟陰寒，療霍亂心腹疼痛，冷痰嘔逆吞酸，及虛寒瀉痢腸鳴。其味大辛，須同參，朮，歸，地諸甘溫補劑用之尤效。為末搐鼻，可解偏風頭痛；揩齒可殺牙痛牙蟲。又牛乳煎治唐太宗氣痢方，詳列痢疾門。

良薑百一子名紅豆蔻。味辛熱，純陽，浮也。入足太陰陽明。治胃中逆冷，嘔吐清水，惡心霍亂，氣寒腹痛，解酒毒，消宿食，健脾胃，寬噎膈，除反胃，破冷癖，解瘴瘧，療轉筋瀉痢。同草豆蔻煎飲，亦治口臭。子名紅豆蔻，治用略同。

三棱百二氣味苦平，能行血中之氣。善破積氣，逐瘀血，消飲食脹滿，氣滯腹痛，除？癖癥瘕，積聚結塊，通月水，亦墮胎及產後惡血，撲損瘀血，并治瘡腫堅硬。制宜醋浸炒熟入藥。此與蓬朮稍同，但蓬朮峻而此則差緩耳。

蓬朮百三一名蓬莪茂。味苦辛，氣溫，有小毒。走肝經。善破氣中之血，通月經，消瘀血，療跌撲損傷血滯作痛。在中焦攻飲食氣滯不消，胃寒吐酸膨脹；在下焦攻奔豚？癖，冷氣積聚，氣腫水腫。制宜或酒或醋炒用，或入灰火中煨熟搗切亦可。但其性剛氣峻，非有堅頑之積不宜用。

蛇床子百四味微苦，氣辛，性溫。乃少陽三焦命門之藥。辛能去風，暖能溫腎，故可溫中下氣，和關節，除疼痛，開鬱滯，療陰濕惡瘡疥癬，縮小便，去陰汗，止帶濁，逐寒疝，漱齒痛。治男子陽痿腰疼，大益陽事；女人陰中腫痛，善暖子宮。男婦陽衰無子，小兒驚癇撲傷俱可服。去皮殼微炒用之。凡治外證瘙癢，腫痛風瘡，俱宜煎湯薰洗，亦可為末摻敷，俱宜生用。

蔓草部天門冬百五味苦微甘，氣大寒。味厚氣薄，沉也，陰也。入肺腎兩經，除虛勞內熱。其味苦寒，故上定熱喘，下去熱淋，苦殺三蟲，潤滋骨髓，解渴除煩，消痰止嗽，降火保肺，退熱滋陰，大潤血熱燥結。虛寒假熱，脾腎溏泄最忌。使宜貝母，地黃。去皮去心方用。

兔絲子百六味甘辛，氣微溫。其性能固，入肝脾腎三經。先用甜水淘洗淨，浸脹，次用酒漬，煮熟晒乾，炒之更炒。補髓添精，助陽固泄，續絕傷，滋消渴，縮小便，止夢潰帶濁餘瀝，煖腰膝寒疼，壯氣力筋骨，明目開胃，進食肥肌，禁止鬼交，尤安夢寐。湯液丸散，任意可用，古人不入煎劑，亦一失也。欲止消渴，煎湯任意飲之。

五味子百七皮甘肉酸，性平而斂；核仁味辛苦，性溫而煖，俱兼鹹味，故名五味。入肺，腎二經。南者治風寒欬嗽，北者療虛損勞傷。整用者用其酸，生津解渴，止瀉除煩，療耗散之肺金，滋不足之腎水，能收斂虛火，亦解除酒毒。敲碎者用其辛溫，補元陽，壯筋骨，助命門，止霍亂。但感寒初嗽當忌，恐其斂束不散。肝旺吞酸當忌，恐其助木傷土。

何首烏百八味甘澀微苦，陰中有陽，性溫。此其甘能補，澀能固，溫能養陽。雖曰肝腎之藥，然白者入氣分，赤者入血分，凡血氣所在，則五陰之臟何所不至？故能養血養神助氣，壯筋骨，強精髓，黑鬚髮，亦治婦人帶濁失血，產後諸虛等疾。第其性效稍緩，暫服若不甚顯，必久服之，誠乃延年益壽，滋生助嗣之良劑。至如斷瘧疾，安久痢，活血治風，療癰腫瘰？，風濕瘡瘍，及一切冷氣腸風宿疾，總由其溫固收斂之功，血氣固則真元復，真元復則邪自散也。

故唐之李翱著有[何首烏傳]，即李時珍亦曰此物不寒不燥，功在地黃，門冬之上，誠非誣也。若其制用之法，則有用黑豆層鋪，九蒸九晒者；有單用米泔浸三宿，切焙為末而用者；有用壯健人乳拌晒三次，生杵為末而用者。總之，生不如熟，即單用米泔浸透，蒸之極熱則善矣，或不必人乳與豆也。服此之後，須忌生蘿蔔并諸血敗血等物。

栝蔞仁百九味甘，氣寒。氣味俱厚，性降而潤。能降實熱痰涎，開鬱結氣閉，解消渴，定脹喘，潤肺止嗽。但其氣味悍劣善動，惡心嘔吐，中氣虛者不宜用。[本草]言其補虛勞，殊為大謬。

天花粉百十即栝蔞根。味苦，性寒。氣味頗輕，有升有降，陰中有陽。最涼心肺，善解熱渴，大降膈上熱痰，消乳癰腫毒痔？瘡癤，排膿生肌長肉，除跌撲瘀血，通月水，除狂熱，去黃疸，潤枯燥，善解酒毒，亦通小腸，治肝火疝痛。

金銀花百十一一名忍冬。味甘，氣平，其性微寒。善於化毒，故治癰疽腫毒瘡癬，楊梅風濕諸毒，誠為要藥。毒未成者能散，毒已成者能潰。但其性緩，用須倍加。或用酒煮服，或搗汁摻酒頓飲，或研爛拌酒厚敷。若治瘰？，上部氣分諸毒，用一兩許，時常煎服，極效。

葛根百十二味甘，氣平寒。氣輕於味，浮而微降，陽中微陰。用此者，用其涼散，雖善達諸陽經，而陽明為最。以其氣輕，故善解表發汗。凡解散之藥多辛熱，此獨涼而甘，故解溫熱時行疫疾，凡熱而兼渴者，此為最良，當以為君而佐以柴，防，甘，桔極妙。尤散鬱火，療頭痛，治溫瘧往來，瘡疹未透，解酒除煩，生津止渴，除胃中熱狂，殺野葛，巴豆，毒箭，金瘡等傷。但其性涼，易於動嘔，胃寒者所當慎用。

茜草百十三亦名過山龍。味苦甘，氣微寒。陰中微陽，血中要藥。其味苦，故能行滯血；其性涼，故能止動血。治勞傷吐？時來，除虛熱漏崩不止，亦通經滯，又療乳癰，散跌撲血凝瘀聚，解蠱毒敗血爛肝，凡諸血熱血瘀，並建奇功。若女人經血不通，以一兩酒煎服之，一日即通，甚效。若氣虛不攝血，及脾寒者勿用。

土茯苓百十四一名仙遺糧，味甘淡，性平。能健脾胃，強筋骨，去風濕，利關節，分水道，止瀉痢，治拘攣骨痛，療癰腫喉痺，除周身寒濕惡瘡，尤解楊梅瘡毒，及輕粉留毒，潰爛疼痛諸證。凡治此者，須忌茶，酒，牛，羊，雞，鵝，及一應發風動氣等物。

使君子百十五味甘，氣溫，有小毒，性善殺蟲。治小兒疳積，小便白濁。凡大人小兒有蟲病者，但於每月上旬，侵晨空腹食數枚，或即以殼煎湯嚥下，次日蟲皆死而出也。或云七生七煨食，亦良。或云一歲食一枚。食後忌飲熱茶，犯之即作瀉。凡小兒食此，亦不宜頻而多，大約性滑，多則能傷脾也。李時珍曰：凡殺蟲藥多是苦辛，惟使君子，榧子甘而殺蟲，亦異也。但使君子專殺蚘蟲，榧子專殺寸白蟲耳。

牽牛百十六一名黑丑，味苦辛，熱，氣雄烈，性急疾，有毒。下氣逐水，通大小便，善走氣分，通水道，消氣實氣滯水腫，攻癥積，落胎殺蟲，瀉蟲毒，去濕熱痰飲，開氣秘氣結。古方多為散丸，若用救急，亦可佐群藥煎服。然大泄元氣，凡虛弱之人須忌之。

防己百十七味苦，性寒，陰也，降也。去濕熱水腫，利大小便，解諸經熱壅腫痛，濕熱腳氣，通九竅熱閉，逐膀胱肝腎濕熱，及熱毒諸瘡，濕熱生蟲等證。

萆薢百十八味微甘而淡，氣溫。能溫腎去濕，理陰痿陰寒，失溺白濁，莖中作痛，及四肢癱瘓不隨，周身風濕惡瘡。性味純緩，用宜大劑。

鉤藤百十九味微甘微苦，性微寒。能清手厥陰之火，足厥陰，足少陽之風熱，故專理肝風相火之病。凡大人小兒驚癇眩運，斑疹天釣，頭旋煩熱等證，用之而風靜火息，則諸證自除矣。

山豆根百二十味大苦，大寒。解諸藥熱毒，消癰腫瘡毒，殺寸白諸蟲。含而嚥汁，解咽喉痺痛。研末湯服五七分，解內熱喘滿腹脹。磨汁服，解熱厥心痛。研汁塗諸熱毒熱瘡腫痛，及諸蟲熱毒所傷。

威靈仙百二一味微辛微鹹，性溫，可升可降，陰中陽也。善逐諸風，行氣血，走經絡，宣通五臟，去腹內冷滯，心膈痰水，癥瘕？癖，氣塊積聚，膀胱宿水，腰膝肢體冷痛，亦療折傷。此藥性利善走，乃治痛風之要藥，故崔元亮言其去眾風，通十二經脈，朝服暮效。其法采得根，陰乾月餘，搗末，溫酒調服一錢匕，空腹服之；如人本性殺藥，可加及六錢，微利兩行則減之，病除乃停藥。其性甚善，不觸諸藥，但惡茗及？湯。

李時珍曰：威靈仙辛能泄氣，鹹能泄水，故於風濕痰飲之病，氣壯者服之有捷效。其性大抵峻利，久服恐損真氣，氣弱者亦不可服之。

馬兜鈴百二二味微苦微辛，性寒氣薄，陰中微陽。入手太陰肺經。降肺火，清肺氣，除熱痰欬嗽，喘急不得臥。多用則作吐。凡蠱毒蛇毒於飲食中得之，咽中如有物，嚥不下，吐不出者，以此一兩煎湯服之，即毒從吐出。若治痔？腫痛，用馬兜鈴於瓶中燒煙薰病處良。

青木香百二三即馬兜鈴根，亦名土木香，味苦微辛，性寒。有毒，能吐能利，不可多服。煮汁服，可吐蠱毒，鬼疰諸毒。搗末水調，塗疔腫熱毒蛇毒，日三四次，立瘥。亦可傅瘙癢禿瘡。

白蘞百二四味苦，微寒，性斂。取根搗傅癰毒，及面上瘡？，刀箭傷，湯火毒。諸瘡不斂，生肌止痛，俱宜為末傅之。若為丸散，亦治眼目赤痛，小兒驚癇，婦人陰中腫痛，赤白帶下。

木通百二五亦名通草。味苦，氣寒，沉也，降也。能利九竅，通關節，消浮腫，清火退熱，除煩渴黃疸，治耳聾目痛，天行時疾，頭痛鼻塞目眩，瀉小腸火鬱，利膀胱熱淋，導痰濕嘔噦，消癰腫壅滯，熱毒惡瘡，排膿止痛，通婦人血熱經閉，下乳汁，消乳癰血塊，催生下胎。若治小水急數疼痛，小腹虛滿，宜加？煎飲。若治喉痺咽痛，宜濃煎含嚥。

毒草部附子百二六氣味辛甘，醃者大鹹，性大熱，陽中之陽也。有毒。畏人參，黃耆，甘草，黑豆，綠豆，犀角，童便，烏韭，防風。其性浮中有沉，走而不守。因其善走諸經，故曰與酒同功。能除表裏沉寒，厥逆寒噤，溫中強陰，煖五臟，回陽氣，除嘔噦霍亂，反胃噎膈，心腹疼痛，脹滿瀉痢，肢體拘攣，寒邪濕氣，胃寒蚘蟲，寒痰寒疝，風濕麻痺，陰疽癰毒，久漏冷瘡，格陽喉痺，陽虛二便不通，及婦人經寒不調，小兒慢驚等證。大能引火歸源，制伏虛熱，善助參，耆成功，尤贊朮，地建效。

無論表證裏證，但脈細無神，氣虛無熱者，所當急用。故虞搏曰：附子稟雄壯之質，有斬關奪將之氣，能引補氣藥行十二經，以追復散失之元陽；引補血藥入血分，以滋養不足之真陰；引發散藥開腠理，以驅逐在表之風寒；引溫煖藥達下焦，以祛除在裏之冷濕。吳綬曰：附子乃陰證要藥，凡傷寒傳變三陰，及中寒夾陰，雖身大熱而脈沉者必用之；或厥冷脈沉細者，尤急須用之，有退陰回陽之力，起死回生之功。

近世陰證傷寒往往疑似而不敢用，直待陰極陽竭而用，已遲矣。且夾陰傷寒，內外皆陰，舍此不用，將何以救之？此二公之言，皆至言也，不可不察。惟孕婦忌服，下胎甚速。合？涎塞耳，亦可治聾。辨製法：附子製法，稽之古者，則有單用童便煮者，有用薑汁鹽水者，有用甘草，黃連者，有數味皆兼而用者，其中宜否，最當詳辨。夫附子之性熱而剛急，走而不守，土人醃以重鹽，故其味鹹而性則降。今之所以用之者，正欲用其熱性以回元陽，以補脾腎，以行參，耆，熟地等功，若制以黃連，則何以藉其回陽？

若制以鹽水，則反以助其降性。若制以童便，則必不免於尿氣，非惟更助其降，而凡脾氣大虛者，極易嘔噦，一聞其臭，便動惡心，是藥未入口，而先受其害，且其沉降尤速，何以達脾？惟是薑汁一制頗通，第其以辛助辛，似欠和平，若果直中陰寒等證，欲用其熱，此法為良；至若常用而欲得其補性者，不必用此。

又若煮法，若不浸脹而煮，則其心必不能熟，即浸脹而煮，及其心熟，則邊皮已太熟而失其性矣；雖破而為四，煮亦不勻。且煮者必有汁，而汁中所去之性亦已多矣，皆非制之得法者。製法：用甘草不拘，大約酌附子之多寡而用。甘草煎極濃甜湯，先浸數日，剝去皮臍，切為四塊，又添濃甘草湯浸二三日，捻之軟透，乃咀為片，入鍋文火炒至將乾，庶得生熟勻等，口嚼尚有辣味，是其度也。

若炒太乾，則太熟而全無辣味，并其熱性全失矣。故制之太過，則但用附子之名耳，效與不效無從驗也。其所以必用甘草者，蓋以附子之性急，得甘草而後緩；附子之性毒，得甘草而後解；附子之性走，得甘草而後益心脾；附子之性散，得甘草而後調營衛，此無他，亦不過濟之以仁而後成其勇耳。

若欲急用，以厚紙包裹，沃甘草湯，或煨，或炙，待其柔軟，切開，再用紙包頻沃，又炙，以熟為度。亦有用？裹而煨者亦通。若果真中陰寒，厥逆將危者，緩不及制，則單用炮附，不必更用他製也。辨毒，附子之性，剛急而熱，制用失宜，難云無毒，故欲制之得法。夫天下之制毒者，無妙於火，火之所以能制毒者，以能革物之性。故以氣而遇火，則失其氣，味而遇火，則失其味，剛者革其剛，柔者失其柔。

故制附之法，但用白水煮之極熟，則亦全失辣味，并其熱性俱失，形如蘿蔔可食矣，尚何毒之足慮哉？今制之必用甘草者，蓋欲存留其性而柔和其剛耳。今人但知附子之可畏，而不知太熟之無用也。故凡食物之有毒者，但制造極熟，便當無害，即河豚，生蟹之屬，諸有病於人者，皆其欠熟而生性之未盡也。

故凡食物之有毒者，皆可因此以類推矣。至若藥劑之中，有當煆煉而用者，又何以然？夫物之經火煆者，其味皆鹹澀，而所以用煆者，非欲去其生剛之性，則欲用其鹹澀之味，而留性與不留性，則其中各有宜否，故凡當煆煉而用者，皆可因此以類推矣。又如藥之性毒者，何可不避？即如[本草]所云某有毒，某無毒，余則甚不然之，而不知無藥無毒也。

故熱者有熱毒，寒者有寒毒，若用之不當，凡能病人者，無非毒也。即如家常茶飯，本皆養人之正味，其或過用誤用，亦能毒人，而況以偏味偏性之藥乎？但毒有大小，用有權宜，此不可不察耳。矧附子之性，雖云有毒，而實無大毒，但制得其法，用得其宜，何毒之有？

今之人不知其妙，且并人參，熟地而俱畏之。夫人參，熟地，附子，大黃，實乃藥中之四維，病而至於可畏，勢非庸庸所濟者，非此四物不可，設若逡巡，必誤乃事。今人直至必不得已而後用附子，事已無濟矣。事無濟則反罪之，將附子誠廢物乎？嗟夫！人之所以生者，陽氣耳，正氣耳。人之所以死者，陰氣耳，邪氣耳。人參，熟地者，治世之良相也；附子，大黃者，亂世之良將也。

兵不可久用，故良將用於暫；亂不可忘治，故良相不可缺。矧夫附子雖烈，而其性扶陽，有非硝，黃之比；硝，黃似緩，而其性陰泄，又非桂，附可例。華元化曰：得其陽者生，得其陰者死。[內經]曰：門戶不要，是倉廩不藏也。得守者生，失守者死。今之人履芒硝，大黃若坦途，視參，附，熟地為蛇蝎，愚耶？知耶？

白附子百二七味甘辛，大溫，有小毒。其性升，能引藥勢上行。辟頭風諸風，冷氣心疼，風痰眩暈，帶濁，療小兒驚風痰搐，及面鼻遊風，？斑風刺，去面痕，可作面脂，亦治疥癬風瘡，陰下濕癢，風濕諸病。凡欲入藥，炮而用之。

大黃百二八味苦，氣大寒。氣味俱厚，陰中之陰，降也。有毒。其性推陳致新，直走不守。奪土鬱壅滯，破積聚堅癥，療瘟疫陽狂，除斑黃譫語，滌實痰，導瘀血，通水道，退濕熱，開燥結，消癰腫。因有峻烈威風，積垢蕩之頃刻。欲速者生用，湯泡便吞；欲緩者熟用，和藥煎服。氣虛同以人參，名黃龍湯；血虛同以當歸，名玉燭散。佐以甘草，桔梗，可緩其行；佐以芒硝，厚朴，益助其銳。用之多寡，酌人實虛，假實誤用，與鴆相類。

常山百二九味大苦，性寒，有毒。攻溫瘧痰瘧，及傷寒寒熱，痰結氣逆，狂癇癲厥。惟胸腹多滯，邪實氣壯而病瘧者宜之；若老人弱人，俱當忌用。蓋此物性悍，善逐痰飲，得甘草則上行發吐，得大黃則下行發瀉也。亦治鬼毒蠱毒，及頭項瘰？鼠？。　　半夏百三十味大辛微苦，氣溫。可升可降，陽中陰也。有毒。其質滑潤，其性燥濕降痰，入脾胃膽經。生嚼戟喉，制用生薑。

下肺氣，開胃健脾，消痰飲痞滿，止欬嗽上氣，心痛？痛，除嘔吐反胃，霍亂轉筋，頭眩腹脹，不眠氣結，痰核腫突，去痰厥頭痛，散風閉喉瘖，治脾濕泄瀉，潰精帶濁，消癰疽腫毒，殺蜈蚣蜂蠆蟲毒。性能墮胎，孕婦雖忌，然胃不和而嘔吐不止，加薑汁微炒，但用無妨。若消渴煩熱，及陰虛血證，最忌勿加。

李時珍曰：半夏能主痰飲及腹脹者，為其體滑味辛而性溫也。滑則能潤，辛溫能散亦能潤，故行濕而通大便，利竅而泄小便，所謂辛走氣，能化液，辛以潤之是矣。丹溪曰：二陳湯能使大便潤而小便長。成聊攝云：半夏辛而散，行水而潤腎燥。又[局方]用半硫丸治老人虛秘，皆取其滑潤也。世俗皆以半夏，南星為性燥，誤矣。濕去則土燥，痰涎不生，非二物之性燥也。古方治咽痛喉痺，吐血下血，多用二物，非禁劑也。二物亦能散血，故破傷打撲皆主之。

南星百三一味苦辛，氣溫，可升可降，陽中陰也。性烈有毒，薑汁制用。善行脾肺，墜中風實痰，利胸膈，下氣，攻堅積，治驚癇，散血墮胎。水磨箍蛇蟲咬毒，醋調散腫。破傷風，金瘡折傷瘀血，宜擣傅之。功同半夏，酌用可也。

膽星百三二七製，九製者方佳。降痰因火動如神，治小兒急驚必用。總之，實痰實火壅閉上焦，而氣喘煩躁，焦渴脹滿者，所當必用。較之南星，味苦性涼，故散解風痰熱滯。

射干百三三味苦，性寒，有毒。陰也，降也。治欬逆上氣，喉痺咽疼，散結氣不得息，除胸腹邪熱脹滿，清肝明目，消積痰結核，？癖熱疝，降實火，利大腸，消瘀血，通女人經閉。苦酒磨塗，可消腫毒。

大戟百三四味苦，大寒，有毒。反甘草。性峻利，善逐水邪痰涎，瀉濕熱脹滿，消急痛，破癥結，下惡血，攻積聚，通二便，殺蠱毒藥毒，療天行瘟瘧黃病，及頸腋癰腫。然大能瀉肺損真氣，非有大實堅者，不宜輕用。若中其毒，惟菖蒲可以解之。

甘遂百三五味苦，性寒，有毒。反甘草。專於行水，能直達水結之處，如水結胸者，非此不除。若留痰留飲宿食，癥堅積聚，無不能逐，故善治腹腳陰囊腫脹，去面目浮腫，通二便，瀉膀胱濕熱，及痰逆癲癇，噎膈痞塞。然性烈傷陰，不宜妄用。

芫花百三六反甘草，味苦，微溫，有毒。專逐五臟之水，去水飲寒痰痰癖，？下痛，欬逆上氣，心腹肢體脹滿，瘴瘧鬼瘧，濕毒寒毒，蠱毒肉毒，蟲魚毒，除疝瘕癰腫，逐惡血，消咽腫。根療瘡疥，亦可毒魚。若搗汁浸線，亦能擊落痔瘡。惟其多毒，虛者不可輕用。

玉簪百三七味甘辛，性寒，有小毒。用根搗汁，解一切諸毒，下一切骨哽，塗消癰瘍。婦人乳癰初起，但取根擂酒服之。仍以渣傅腫處即消。然性能損齒，故亦可落齒取牙。

鳳仙花百三八味微苦，性微溫，有小毒。子名急性子。治產難下胎，消積塊，開噎膈，下骨哽。亦善透骨通竅，故又名透骨草。若欲取牙，但用子研末，入砒少許，點疼牙根，即可取之。然此不生蟲蠹，即蜂蝶亦不近，似非無毒者也。

蓖麻子百三九味甘辛，性熱，有毒。能逐風散毒，療口眼喎斜，失音口噤，腫毒丹瘤，鍼刺入肉，止痛消腫，追膿拔毒，俱可研貼。若治舌腫喉痺，宜研爛，紙捲燒煙，熏吸立通。催生下胎，可同麝香，巴豆研貼臍中。李時珍曰：一人病偏風，手足不舉，用此油同羊脂，麝香，穿山甲煎膏，日摩數次，兼服搜風養血之藥而愈。一人病手臂一塊腫痛，用此擣膏貼之，一夜而愈。一人病氣鬱偏頭痛，用此同乳香，食鹽擣貼太陽，一夜痛止。

一婦產後子腸不收，擣仁貼其丹田，一夜而上。此藥外用，屢奏奇效，但內服不可輕率爾。或云擣膏，以箸點於鵝，鴨六畜舌根下，即不能食，點於肛門內，即下血死，其毒可知。凡服蓖麻者，一生不得食炒豆，犯之必脹死。

續隨子百四十一名千金子。味辛，性溫，有毒。能逐瘀血，消痰飲食積，癥瘕？癖，除蠱毒鬼疰，水氣冷氣，心腹脹滿疼痛，腹內諸疾，利大小腸，祛惡滯，及婦人血結血閉瘀血等證。研碎酒服，不過三顆，當下惡物，甚者十粒。若瀉多，以酸漿水或薄醋粥食之即止。亦可研塗疥癬惡瘡。此物之功，長於逐水殺蟲，是亦甘遂，大戟之流也。

木鱉子又百四十味苦微甘微辛，氣雄劣，性大寒，有大毒。[本草]言其甘溫無毒，謬也。今見毒狗者，能斃之於頃刻，使非大毒，而有如是乎？

人若食之，則中寒發噤，不可解救。按劉續[霏雪錄]云：木鱉子有毒，不可食。昔一薊門人，有兩子患痞，食之相繼皆死，此不可不慎也。若其功用，則惟以醋磨，用敷腫毒乳癰，痔漏腫痛，及喉痺腫痛，用此醋漱於喉間，引痰吐出，以解熱毒，不可嚥下。或同硃砂，艾葉捲筒，熏疥殺蟲最效。或用熬麻油擦癬亦佳。番木鱉，味極苦，性大寒，大毒。功用與木鱉大同，而寒烈之性尤甚。

景岳全書卷之四十八終

## 卷之四十九大集本草正下

水石草部石斛百四一此藥有二種，力皆微薄，圓細而肉實者，味微甘而淡，其力尤薄。[本草]云：圓細者為上。且謂其益精強陰，壯筋補虛，健腳膝，驅冷痺，卻驚悸，定心志。但此物性味最薄，焉能滋補如此？惟是扁大而鬆，形如釵股者，頗有苦味，用除脾胃之火，去嘈雜善饑，及營中蘊熱。其性輕清和緩，有從容分解之妙，故能退火養陰除煩，清肺下氣，亦止消渴熱汗。而諸家謂其厚腸胃，健陽道，煖水臟，豈苦涼之性味所能也？不可不辨。

菖蒲百四二味辛微苦，性溫。散風寒濕痺，除煩悶欬逆上氣，止心腹痛，霍亂轉筋，癲癇客忤，開心氣胃氣，行滯氣，通九竅，益心智，明耳目，去頭風淚下，出聲音，溫腸胃，煖丈夫水臟，婦人血海，禁止小便，辟邪逐鬼，及中惡卒死，殺蟲，療惡瘡瘙疥。欲散癰毒，宜擣汁服用，渣貼之。若治耳痛，宜作末炒熱絹裹覆之。亦解巴豆，大戟等毒。

蒲黃百四三味微甘，性微寒。解心腹膀胱煩熱疼痛，利小便。善止血涼血活血，消瘀血，治吐血衄血，痢血尿血。通婦人經脈，止崩中帶下，月經不調，妊婦胎漏墜胎，血運血癥，兒枕氣痛，及跌撲血悶。療瘡瘍，消舌腫，排膿消毒。亦下乳汁，亦止洩精。凡欲利者，宜生用；欲固者，宜炒熟用。

澤瀉百四四味甘淡微鹹，氣微寒。氣味頗厚，沉而降，陰也，陰中微陽。入足太陽，少陽。其功長於滲水去濕，故能行痰飲，止嘔吐瀉痢，通淋瀝白濁，大利小便，瀉伏火，收陰汗，止尿血，療難產疝痛，腳氣腫脹，引藥下行。經云：除濕止渴聖藥，通淋利水仙丹。第其性降而利，善耗真陰，久服能損目痿陽。若濕熱壅閉而目不明者，此以去濕，故亦能明目。

海藻百四五反甘草，海帶，昆布性用略同。味苦鹹，性微寒，陰也，降也。善降氣清熱，消膈中痰壅，故善消頸項癭瘤結核，及癰腫癥積，利小便，逐水氣，治濕熱氣急，腹中上下雷鳴，療偏墜疝氣疼痛，消奔豚水氣浮腫，及百邪鬼魅熱毒。

骨碎補百四六味微苦，性溫平，乃足少陰，厥陰肝腎藥也。能活血止血，補折傷，療骨中斜毒，風熱疼痛，及痢後下虛。或遠行，或房勞，或外感風濕，以致兩足痿弱疼痛，俱宜以四斤丸，補陰藥之類佐而用之。或炒熟研末，用豬腰夾煨，空心食之，能治耳鳴，及腎虛久痢牙疼。

竹木部竹瀝百四七味甘，性微涼，陰也，降也。治暴中風痰，失音不語，胸中煩熱，止煩悶消渴。丹溪曰：凡風痰，虛痰在胸膈，使人癲狂，及痰在經絡四肢，皮裏膜外者，非此不達不行。

淡竹葉百四八味甘淡，氣平微涼，陰中微陽，氣味俱輕。清上氣欬逆喘促，消痰涎，解熱狂，退虛熱煩躁不眠，壯熱頭痛，止吐血。專涼心經，亦清脾氣。卻風熱，止煩渴，生津液，利小水，解喉痺，并小兒風熱驚癇。

淡竹茹百四九味甘，微涼。治肺痿唾痰，唾血吐血，衄血尿血，胃熱嘔噦噎膈，婦人血熱崩淋胎動，及小兒風熱癲癇，痰氣喘欬，小水熱澀。

天竹黃百五十味甘辛，性涼，降也，陰中有陽。善開風痰，降熱痰，治中風失音，痰滯胸膈，煩悶癲癇。清心火，鎮心氣，醒脾疏肝。明眼目，安驚悸。療小兒風痰急驚客忤，其性和緩，最所宜用。亦治金瘡，并內熱藥毒。

官桂百五一味辛甘，氣大熱，陽中之陽也。有小毒，必取其味甘者乃可用。桂性熱，善於助陽，而尤入血分，四肢有寒疾者，非此不能達。桂枝氣輕，故能走表，以其善調營衛，故能治傷寒，發邪汗，療傷風，止陰汗。肉桂味重，故能溫補命門，堅筋骨，通血脈，治心腹寒氣，頭疼欬嗽鼻齆，霍亂轉筋，腰足臍腹疼痛，一切沉寒痼冷之病。

且桂為木中之王，故善平肝木之陰邪，而不知善助肝膽之陽氣。惟其味甘，故最補脾土，凡肝邪剋土而無火者，用此極妙。與參，附，地黃同用，最降虛火，及治下焦元陽虧乏。與當歸，川芎同用，最治婦人產後血瘀，兒枕腹痛，及小兒痘疹虛寒，作癢不起。雖善墮胎動血，用須防此二證。若下焦虛寒，法當引火歸元者，則此為要藥，不可誤執。

丁香百五二味大辛，氣溫，純陽。入腎，胃，肺臟。能發諸香，辟惡去邪，溫中快氣。治上焦呃逆翻胃，霍亂嘔吐，解酒毒，消？癖奔豚陰寒，心腹脹滿冷痛，煖下焦腰膝寒疼，壯陽道，抑陰邪，除胃寒瀉痢，殺鬼疰蠱毒，疳蝕諸蟲，辟口氣，堅齒牙，及婦人七情五鬱，小兒吐瀉，痘瘡胃寒，灰白不發。

白檀香百五三味辛，氣溫。能散風熱，辟穢惡邪氣，消腫毒，逐鬼魅。煎服之可散冷氣，止心腹疼痛，定霍亂，和胃氣，開噎膈，止嘔吐，進飲食。又治面生黑子，每晚以熱水洗拭，磨汁塗之甚良。

沉香百五四味辛，氣微溫，陽也，可升可降其性煖，故能抑陰助陽，扶補相火；其氣辛，故能通天徹地，條達諸氣。除轉筋霍亂，和噤口瀉痢，調嘔逆胃翻喘急，止心腹脹滿疼痛，破癥癖，療寒痰，和脾胃，逐鬼疰惡氣，及風濕骨節麻痺，皮膚瘙癢結氣。

烏藥百五五氣味辛溫，善行諸氣，入脾，胃，肝，腎，三焦，膀胱諸經。療中惡鬼氣蠱毒，開胸膈，除一切冷氣，止心腹疼痛，喘急霍亂，反胃脹滿，溫腸胃，行宿食，止瀉痢，除天行疫瘴，氣厥頭痛，膀胱腎氣攻衝心腹，疝氣腳氣，癰疽疥癲，及婦人血氣，小兒蠱積，亦止小便頻數，氣淋帶濁，并貓犬百病，俱可磨汁灌治之。

枸杞百五六味甘微辛，氣溫，可升可降。味重而純，故能補陰；陰中有陽，故能補氣，所以滋陰而不致陰衰，助陽而能使陽旺。雖諺云：離家千里，勿食枸杞，不過謂其助陽耳，似未必然也。此物微助陽而無動性，故用之以助熟地最妙。其功則明耳目，壯神魂，添精固髓，健骨強筋，善補勞傷，尤止消渴。真陰虛而臍腹疼痛不止者，多用神效。

地骨皮百五七枸杞根也。南者苦味輕，微有甘辛，北者大苦性劣，入藥惟南者為佳。其性辛寒，善入血分肝腎三焦膽經。退陰虛血熱，骨蒸有汗，止吐血衄血，解消渴，療肺腎胞中陰虛伏火。煎湯漱口止齒血。凡不因風寒而熱在精髓陰分者，最宜此物。涼而不峻，可理虛勞。氣輕而辛，故亦清肺。假熱者勿用。

厚朴百五八味苦辛，氣大溫，氣味俱厚，陽中之陰，可升可降。有小毒。用此者，用其溫降散滯。制用薑汁炒。治霍亂轉筋，消痰下氣，止欬嗽嘔逆吐酸，殺腸臟諸蟲，宿食不消，去結水，破宿血，除寒濕瀉痢，能煖脾胃，善走冷氣，總之，逐實邪，瀉膨脹，散結聚，治胸腹疼痛之要藥。倘本元虛弱，誤服脫人真氣。孕婦忌用，墮胎須知。

棗仁百五九味微甘，氣平。其色赤，其肉味酸，故名酸棗。其仁居中，故性主收斂而入心。多眠者生用，不眠者炒用。寧心志，止虛汗，解渴去煩，安神養血，益肝補中，收斂魂魄。

杜仲百六十味甘辛淡，氣溫平。氣味俱薄，陽中有陰。其功入腎。用薑汁或鹽水潤透，炒去絲。補中強志，壯腎添精，腰痛殊功，足疼立效。除陰囊寒濕，止小水夢遺。因其氣溫，故煖子宮；因其性固，故安胎氣。內熱火盛者，亦當緩用。

山茱萸百六一味酸澀，主收斂，氣平微溫，陰中陽也。入肝腎二臟。能固陰補精，煖腰膝，壯陰氣，澀帶濁，節小便，益髓興陽，調經收血。若脾氣大弱而畏酸者，姑暫止之，或和以甘草，煨薑亦可。

蘇木百六二味微甘微辛，性溫平，可升可降，乃三陰經血分藥也。少用則和血活血，多用則行血破血。主婦人月經不調，心腹作痛，血癖氣壅。凡產後血瘀，脹悶勢危者，宜用五兩，水煮濃汁服之。亦消癰腫死血，排膿止痛，及打撲瘀血，可敷。若治破傷風，宜為末酒服，立效。

川椒百六三味辛，性熱，有小毒。本純陽之物，其性下行，陽中有陰也。主溫中下氣，開通腠理，散肌表寒邪，除臟腑冷痛，去胸腹留飲，停痰宿食，解鬱結，溫脾胃，止欬逆嘔吐，逐寒濕風痛，療傷寒溫瘧，水腫濕疸，除齒痛，煖腰膝，收陰汗，縮小便，溫命門，止泄瀉下痢，遺精脫肛，殺蚘蟲鬼疰蠱毒蛇蟲諸毒。久服之能通神明，實腠理，和血脈，堅齒牙，生鬚髮，明耳目，調關節，耐寒暑。若中其毒，惟冷水，麻仁漿可以解之。

胡椒百六四味辛，性大熱，純陽也。善走氣分。溫中下氣，煖腸胃，消宿食，辟臭惡，除寒濕寒痰，寒飲吐水，止反胃嘔吐霍亂，虛寒脹滿，心腹疼痛，去冷積陰毒，壯腎氣，治大腸寒滑冷痢，殺一切蟲魚鱉蕈諸藥食陰凝之毒。若治風蟲牙痛，須同蓽茇為末，熔蠟為細丸，塞孔中即愈。

金櫻子百六五味澀，性平。生者色青酸澀，熟者色黃甘澀，當用其將熟微酸而甘澀者為妙。其性固澀，澀可固陰治脫，甘可補中益氣。故善理夢遺精滑，及崩淋帶漏，止吐血衄血，生津液，安魂魄，收虛汗，斂虛火，益精髓，壯筋骨，補五臟，養血氣，平欬嗽，定喘急，療怔忡驚悸，止脾洩血痢及小水不禁。此固陰養陰之佳品，而人之忽之亦久矣，此後咸宜珍之。

槐蕊百六六味苦，性寒。清心肺脾肝大腸之火，除五內煩熱，心腹熱疼，療眼目赤痛熱淚。炒香嚼嚥，治失音喉痺，止吐血衄血，腸風下血，婦人崩中漏下，及皮膚風熱，涼大腸，殺疳蟲，治癰疽瘡毒，陰瘡濕癢，痔漏，解楊梅惡瘡，下疳伏毒，大有神效。

柏子仁百六七味甘平，性微涼，能潤心肺，養肝脾，滋腎燥，安神魂，益志意，故可定驚悸，怔忡益陰氣，美顏色，療虛損，益血止汗，潤大腸，利虛秘，亦去百邪鬼魅，小兒驚癇。總之，氣味清香，性多潤滑，雖滋陰養血之佳劑，若欲培補根本，乃非清品所長。

枳殼百六八即枳實之遲收而大者。較之枳實，其氣略散，性亦稍緩，功與枳實大類。但枳實性重，多主下行削堅，而此之氣輕，故多主上行破氣。通利關節，健脾開胃，平肺氣，止嘔逆反胃霍亂欬嗽，消痰消食，破心腹結氣，癥瘕？癖，開胸？脹滿痰滯，逐水腫水濕瀉痢，腸風痔漏，肛門腫痛。因此稍緩，故可用之束胎安胎。炙熱可熨痔腫。虛者少用，恐傷元氣。

枳實百六九味苦微酸，微寒，氣味俱厚，陰中微陽。其性沉，急於枳殼。除脹滿，消宿食，削堅積，化稠痰，破滯氣，平欬喘，逐瘀血停水，解傷寒結胸，去胃中濕熱。佐白朮亦可健脾，佐大黃大能推蕩。能損真元，虛羸勿用。

蔓荊子百七十味苦辛，氣清，性溫，升也，陽也。入足太陽，陽明，厥陰經。主散風邪，利七竅，通關節，去諸風頭痛腦鳴，頭沉昏悶，搜肝風，止目睛內痛淚出，明目堅齒，療筋骨間寒熱濕痺拘攣，亦去寸白蟲。

五加皮百七一味辛，性溫。除風濕，行血脈，壯筋骨，明目下氣。治骨節四肢拘攣，兩腳痺痛，風弱五緩，陰痿囊濕，疝氣腹痛，小便遺瀝，女人陰癢。凡諸浸酒藥，惟五加皮與酒相合，大能益人，且味美也。仙家重此，謂久服可以長生，故曰：寧得一把五加，不用金銀滿車。雖未必然，然亦必有可貴者。

川楝子百七二味苦，性寒，有小毒，陰也。能治傷寒瘟疫煩熱狂躁，利小水，瀉肝火，小腸膀胱濕熱，諸疝氣疼痛，殺三蟲疥癩，亦消陰痔。丸散湯藥任意可用，甄權言其不入湯使，則失之矣。苦楝根，味大苦。殺諸蟲，尤善逐蚘。利大腸，治游風熱毒惡瘡。苦酒和塗疥癬甚良。

女貞子百七三味苦，性涼，陰也。降也。能養陰氣，平陰火，解煩熱骨蒸，止虛汗消渴，及淋濁崩漏，便血尿血，陰瘡痔漏疼痛。亦清肝火，可以明目止淚。

桑白皮百七四味甘微辛微苦，氣寒。氣味俱薄，升中有降，陽中有陰。入手太陰肺臟。氣寒味辛，故瀉肺火；以其味甘，故緩而不峻。止喘嗽唾血，亦解渴消痰，除虛勞客熱頭痛。水出高原，故清肺亦能利水。去寸白，殺腹臟諸蟲。研汁治小兒天吊驚癇客忤，及傅鵝口瘡，大效。作線可縫金瘡。既瀉肺實，又云補氣，則未必然。

黃檗百七五味苦微辛，氣寒，陰中微陽，降也，善降三焦之火。制各以類，但其性多沉，尤專肝腎，故曰足少陰本經，足太陽，厥陰之引經也。清胃火嘔噦蚘蟲，除伏火骨蒸煩熱，去腸風熱痢下血，逐二便邪火結淋。上可解熱渴口瘡，喉痺癰瘍；下可去足膝濕熱，疼痛痿蹶。此其性寒潤降，去火最速。丹溪言其制伏龍火，補腎強陰。然龍火豈沉寒可除？水枯豈苦劣可補？陰虛水竭，得降愈亡，撲滅元陽，莫此為甚。水未枯而火盛者，用以抽薪則可；水既竭而枯熱者，用以補陰實難，當局者慎勿認為補劑。

予嘗聞之丹溪曰：火有二：君火者，人火也，心火也，可以濕伏，可以水滅，可以直折，黃連之屬可以制之；相火者，天火也，龍雷之火也，陰火也，不可以水濕折之，當從其性而伏之，惟黃檗之屬可以降之。按此議論，若有高見，而實矯強之甚，大是誤人。夫所謂從其性者，即[內經]從治之說也。經曰：正者正治，從者反治。正治者，謂以水制火，以寒治熱也。從治者，謂以火濟火，以熱治熱也，亦所謂甘溫除大熱也。

豈以黃連便是正治，黃檗便是從治乎？即曰黃連主心火，黃檗主腎火，然以便血溺血者，俱宜黃連，又豈非膀胱，大腸下部藥乎？治舌瘡口瘡者，俱宜黃檗，又豈非心脾上部藥乎？總之，黃連，黃檗均以大苦大寒之性，而曰黃連為水，黃檗非水，黃連為瀉，黃檗為補，豈理也哉？若執此說，誤人多矣，誤人多矣。

梔子百七六味苦，氣寒。味厚氣薄，氣浮味降，陰中有陽。因其氣浮，故能清心肺之火，解消渴，除熱鬱，療時疾躁煩，心中懊？，熱悶不得眠，熱厥頭疼，耳目風熱赤腫疼痛，霍亂轉筋。

因其味降，故能瀉肝腎膀胱之火，通五淋，治大小腸熱秘熱結，五種黃疸，三焦鬱火，臍下熱鬱疝氣，吐血衄血，血痢血淋，小腹損傷瘀血。若用佐使，治有不同：加茵陳，除濕熱疸黃；加豆豉，除心火煩躁；加厚朴，枳實，可除煩滿；加生薑，陳皮，可除嘔噦；同玄胡索，破熱滯瘀血腹痛。此外如面赤酒皻，熱毒湯火，瘡瘍腫痛，皆所宜用。

仲景因其氣浮而苦，極易動吐，故用為吐藥，以去上焦痰滯。丹溪謂其解鬱熱，行結氣。其性屈曲下行，大能降火從小便泄去，人所不知。

郁李仁百七七味苦辛，陰中有陽，性潤而降。故能下氣消食，利水道，消面目四肢大腹水氣浮腫，開腸中結氣滯氣，關隔燥澀，大便不通，破血積食癖。凡婦人，小兒實熱結燥者皆可用。

訶子百七八味苦酸澀，氣溫。苦重酸輕，性沉而降，陰也。能消宿食膨脹，止嘔吐霍亂，定喘止嗽，破結氣，安久痢，止腸風便血，降痰下氣，開滯澀腸，通達津液，療女人崩中胎漏帶濁，經亂不常。若久痢肛門急痛，或產婦陰痛者，宜和蠟燒煙薰之，或煎湯薰洗亦可。若痰嗽咽喉不利，宜含數枚，嚥津殊效。其有上焦元氣虛陷者，當避其苦降之性。

側柏百七九味苦，氣辛，性寒。善清血涼血，止吐血衄血，痢血尿血，崩中赤白，去濕熱濕痺，骨節疼痛。搗爛可傅火丹，散痄腮腫痛熱毒，及湯火傷，止痛滅瘢。炙搗可？凍瘡。燒汁塗髮，可潤而使黑。

辛夷百八十一名木筆，一名迎春。氣味辛溫，乃手太陰，足陽明之藥。能解寒熱憎寒體噤，散風熱，利九竅，除頭風腦痛，眩冒瘙癢，療面腫引齒疼痛。若治鼻涕出，鼻淵鼻鼽鼻瘡，及痘後鼻瘡，並宜為末，入麝香少許，以？白蘸藥點入數次，甚良。

皂角百八一氣味辛鹹，性溫，有小毒。善逐風痰，利九竅，通關節，治頭風，殺諸蟲精物，消穀導痰，除欬嗽心腹氣結，疼痛脹滿，開中風口噤，治咽喉痺塞腫痛，行肺滯，通大腸秘結，墮胎，破堅癥，消腫毒，及風癬疥癩。燒煙薰脫肛腫痛。可為丸散，不入湯藥。

巴豆百八二味辛，性熱，有大毒，可升可降。善開關竅，破癥堅積聚，逐痰飲，殺諸惡毒蟲毒蠱毒，通秘結，消宿食，攻臟腑停寒，生冷壅滯，心腹疼痛，瀉痢驚癇，諸水氣疝氣，下活胎死胎，逐瘀血血積，及消癰瘍疔毒惡瘡，去瘜肉惡肉腐肉，排膿消腫，喉痺牙疼諸證。然其性剛氣烈，無處不到，故稱為斬關奪門之將，若誤用之，則有推牆倒壁之虞；若善用之，則有戡亂調中之妙，用者所當慎察。

密蒙花百八三味甘平，性微寒。入肝經，潤肝燥，專理目疾。療青盲，去赤腫多淚，消目中赤脈膚翳，羞明畏日，及小兒瘡痘疳氣攻目，風熱麋爛，雲翳遮睛。制用之法，宜蜜酒拌蒸三次，日乾用。

雷丸百八四味苦，性寒，有小毒。殺三蟲，逐蠱毒諸毒，降胃中實熱，痰火癲狂，除百邪惡氣，并一應血積氣聚。

大楓子百八五味辛，性熱，有毒。能治風癬疥癩，攻毒殺蟲，亦療楊梅諸瘡。

蕪荑百八六味辛平，性溫。主心腹冷氣癥積疼痛，散肌膚風濕淫淫如蟲行，殺三蟲，去寸白及諸惡蟲毒，療腸風痔漏惡瘡。和豬脂搗塗熱瘡，和蜜可治濕癬。

茯苓百八七味甘淡，氣平。性降而滲，陽中陰也。有赤白之分，雖[本草]言赤瀉丙丁，白入壬癸，然總不失為泄物，故能利竅去濕。利竅則開心益智，導濁生津；去濕則逐水燥脾，補中健胃。祛驚癇，厚腸臟，治痰之本，助藥之降。以其味有微甘，故曰補陽，但補少利多，故多服最能損目，久弱極不相宜。若以人乳拌晒，乳粉既多，補陰亦妙。

茯神百八八附根而生近，故能入心經，通心氣，補健忘，止恍惚驚悸。雖[本草]所言如此，然總不外於滲降之物，與茯苓無甚相遠也。

豬苓百八九味微苦，甘，氣平，陽中陰也。性善降滲，入膀胱，腎經。通淋消水腫，除濕利小便。因其苦，故能泄滯，因其淡，故能利竅。亦解傷寒濕熱腳氣白濁，亦治妊娠子淋胎腫。

桑寄生百九十味苦，性涼。主女子血熱崩中胎漏，固血安胎，及產後血熱諸疾，去風熱濕痺，腰膝疼痛，長鬚眉，堅髮齒，涼小兒熱毒，癰疳瘡癩。

琥珀百九一味甘淡，性平。安五臟，清心肺，定魂魄，鎮癲癇，殺邪鬼精魅，消瘀血痰涎，解蠱毒，破癥結，通五淋，利小便，明目磨翳，止血生肌，亦合金瘡傷損。

松香百九二味苦辛，溫。治癰疽惡瘡，頭瘍白禿，風濕疥癬。酒煮糊丸，可治歷節風痛，亦治婦人崩帶。煎膏則活血生肌，排膿止痛。塞牙孔殺蟲。傅刺入肉中自出。加銅末研摻，大治金瘡折傷。

乳香百九三味苦辛，性溫，微熱。辟邪惡諸氣，治霍亂，通血脈，止大腸血痢疼痛，及婦人氣逆血滯，心腹作痛，消癰疽諸毒，托裏護心，活血定痛，舒筋脈，療折傷。煎膏止痛長肉。

沒藥百九四味苦，氣平。能破血散血，消腫止痛。療金瘡杖瘡，諸惡瘡，痔漏癰腫。破宿血癥瘕，及墮胎產後血氣作痛。凡治金刃跌墜，損傷筋骨，心腹血瘀作痛者，並宜研爛熱酒調服，則推陳致新，無不可愈。

阿魏百九五味苦辛，性熱，有毒。其氣辛臭，乃能辟奪臭氣，逐瘟疫瘴瘧，傳尸鬼氣惡氣。療霍亂隔噎頹疝，心腹疼痛，殺諸小蟲牙蟲。破癥積，消癖塊，除蠱毒，及一切蕈菜牛羊魚肉諸毒。或散或丸，隨意可服。

樟腦百九六味辛微苦，性熱。善通關竅，破滯氣。辟中惡邪氣，治疥癬，殺蟲除蠹，著鞋中，去腳氣。燒煙熏衣筐席簟，除蚤虱壁虱。北方新生小貓極多跳蚤，用此拌？研勻摻擦之，則盡落無遺，亦妙方也。

龍腦百九七即冰片。味微甘，大辛。敷用者，其涼如冰，而氣雄力銳，性本非熱，陽中有陰也。善散氣散血，散火散滯，通竅辟惡，逐心腹邪氣，療喉痺腦痛，鼻瘜齒痛，傷寒舌出，小兒風痰，邪熱急驚，痘疔黑陷。凡氣壅不能開達者，咸宜佐使用之。亦通耳竅，散目熱，去目中赤膚翳障，逐三蟲，消五痔，療一切惡瘡聚毒，下疳痔漏疼痛。亦治婦人氣逆難產，研末少許，新汲水服之則下。以熱酒服之則能殺人。凡用此者，宜少而暫，多則走散真氣，大能損人。

血竭百九八味甘鹹微澀，性平。善破積血，止痛生肌。療金瘡折傷打損，血瘀疼痛，內傷血逆，婦人血氣凝滯，亦能生血補虛，俱可為末酒服，并治一切惡瘡癬疥久不合口。然性能引膿，不宜多用。

蘆薈百九九味大苦，性大寒。氣味俱厚，能升能降。除風熱煩悶，清肺胃鬱火，涼血清肝明目，治小兒風熱急驚癲癇，五疳熱毒，殺三蟲，及痔漏熱瘡。單用殺疳蚘。吹鼻治腦疳鼻熱、鼻癢鼻痔。研末傅蟲牙。同甘草敷濕癬殺蟲，出黃水極妙。

乾漆二百味辛，性溫，有毒。能療絕傷，續筋骨，殺三蟲，去蚘蟲，削年深堅結之積滯，破日久凝聚之瘀血。用須炒熟入藥，不爾損人腸胃。若外著其毒而生漆瘡者，惟杉木湯，紫蘇湯，蟹湯浴之可解，或用香油調鐵銹塗之。

蘇合油二百一味甘辛，性溫。能辟邪惡諸氣，殺鬼魅蠱毒蟲毒，療癲癇溫瘧，止氣逆疼痛。亦通神明，可除夢魘。

孩兒茶二百二味苦微澀，性涼。能降火生津，清痰涎欬嗽，治口瘡喉痹煩熱，止消渴吐血衄血，便血尿血，濕熱痢血，及婦人崩淋，經血不止，小兒疳熱，口疳，熱瘡，濕爛諸瘡，斂肌長肉，亦殺諸蟲。

穀部麥芽二百三味甘微鹹，氣溫。善於化食和中，破冷氣，消一切米？諸果食積，去心腹脹滿，止霍亂，除煩熱，消痰飲，破癥結，寬腸下氣。病久不食者，可借此穀氣以開胃；元氣中虛者，毋多用此以消腎。亦善催生落胎。單服二兩，能消乳腫。其耗散血氣如此，而脾胃虛弱，飲食不消方中，每多用之何也？故婦有胎妊者，不宜多服。

神麴二百四味甘，氣平。炒黃入藥。善助中焦土臟，健脾煖胃，消食下氣，化滯調中，逐痰積，破癥瘕，運化水穀，除霍亂脹滿嘔吐。其氣腐，故能除濕熱；其性澀，故又止瀉痢。療女人胎動因滯，治小兒腹堅因積。若婦人產後欲回乳者，炒研酒服二錢，日二即止，甚驗。若閃挫腰痛者，淬酒溫服最良。

白扁豆二百五味甘，氣溫。炒香用之，補脾胃氣虛，和嘔吐霍亂，解河豚酒毒，止瀉痢溫中，亦能清暑治消渴。欲用輕清緩補者，此為最當。

薏仁二百六味甘淡，氣微涼。性微降而滲，故能去濕利水。以其去濕，故能利關節，除腳氣，治痿弱拘攣濕痺，消水腫疼痛，利小便熱淋，亦殺蚘蟲。以其微降，故亦治欬嗽唾膿，利膈開胃。以其性涼，故能清熱，止煩渴上氣。但其功力甚緩，用為佐使宜倍。

綠豆二百七味甘，性涼。能清火清痰下氣，解煩熱，止消渴，安精神，補五臟陰氣，去胃火吐逆，及吐血衄血，尿血便血，濕熱瀉痢腫脹，利小水，療丹毒風疹，皮膚燥澀，大便秘結，消癰腫痘毒，湯火傷痛，解酒毒鴆毒，諸藥食牛馬金石毒，尤解砒霜大毒。或用囊作枕，大能明耳目，并治頭風頭痛。

粟殼二百八味微甘，性多澀。泡去筋膜，醋拌炒用，甚固大腸，久痢滑瀉必用，須加甘補同煎。久虛欬嗽劫藥，欲用須辨虛實。脫肛遺精，俱所當用，濕熱下痢，乃非所宜。

麻仁二百九即黃麻也，亦名大麻。味甘平，性滑利。能潤心肺，滋五臟，利大腸風熱結燥，行水氣，通小便濕熱，秘澀五淋，去積血，下氣，除風濕頑痺，關節血燥拘攣，止消渴，通乳汁，產難催生，經脈阻滯。凡病多燥澀者宜之。若下元不固，及便溏陽痿，精滑多帶者，皆所忌用。

果部芡實二百十味甘，氣平，入脾腎兩臟。能健脾養陰止渴，治腰膝疼痛，強志益神，聰明耳目，補腎固精，治小便不禁，遺精白濁帶下，延年耐老。或散丸，或煮食皆妙。但其性緩，難收奇效。

杏仁二一一味苦辛微甘，味厚於氣，降中有升。有毒。入肺胃大腸經。其味辛，故能入肺潤肺，散風寒，止頭痛，退寒熱欬嗽，上氣喘急，發表解邪，療溫病腳氣。其味苦，降性最疾，觀其澄水極速可知，故能定氣逆上衝，消胸腹急滿脹痛，解喉痺，消痰下氣，除驚癇煩熱，通大腸氣閉乾結，亦殺狗毒。佐半夏，生薑，散風邪欬嗽；佐麻黃發汗，逐傷寒表邪；同門冬，乳酥煎膏，潤肺治欬嗽極妙；同輕粉研勻油調，敷廣瘡腫毒最佳。尤殺諸蟲牙蟲，及頭面？斑？皰。元氣虛陷者勿用，恐其沉降太泄。

桃仁二一二味苦辛微甘，氣平，陰中有陽，入手足厥陰經。去皮尖用。善治瘀血血閉，血結血燥，通血隔，破血癥，殺三蟲，潤大便，逐鬱滯，止鬼疰血逆疼痛膨脹，療跌撲損傷。若血枯經閉者，不可妄用。

木瓜二一三味酸，氣溫。用此者，用其酸斂，酸能走筋，斂能固脫。入脾肺肝腎四經，亦善和胃。得木味之正，故尤專入肝，益筋走血，療腰膝無力，腳氣引經所不可缺。氣滯能和，氣脫能固。以能平胃，故除嘔逆霍亂轉筋，降痰去濕行水。以其酸收，故可斂肺禁痢，止煩滿，止渴。

陳皮二一四味苦辛，性溫散，氣實痰滯必用。留白者，微甘而性緩；去白者，用辛而性速。瀉脾胃痰濁，肺中滯氣，消食開胃，利水通便，吞酸噯腐，反胃嘈雜。呃逆脹滿堪除，嘔吐惡心皆效。通達上下，解酒除蟲，表裏俱宜，癰疽亦用。尤消婦人乳癰，并解魚肉諸毒。

青皮二一五味苦辛微酸，味厚，沉也，陰中之陽。苦能去滯，酸能入肝，又入少陽，三焦，膽腑。削堅癖，除？痛，解鬱怒，劫疝疏肝，破滯氣，寬胸消食。老弱虛羸，戒之勿用。

檳榔二一六味辛澀，微苦微甘，氣微溫。味厚氣薄，降中有升，陰中陽也。能消宿食，解酒毒，除痰癖，宣壅滯，溫中快氣。治腹脹積聚，心腹疼痛喘急，通關節，利九竅，逐五鬲，奔豚，膀胱諸氣，殺三蟲，除腳氣，療諸瘧瘴癘濕邪。[本草]言其治後重如馬奔，此亦因其性溫行滯而然。若氣虛下陷者，乃非所宜。

又言其破氣極速，較枳殼，青皮尤甚。若然，則廣南之人，朝夕笑噬而無傷，又豈破氣極速者？總之，此物性溫而辛，故能醒脾利氣，味甘兼澀，故能固脾壯氣，是誠行中有留之劑。觀[鶴林玉露]云：饑能使之飽，飽能使之飢，醉能使之醒，醒能使之醉。於此四句詳之，可得其性矣。其服食之法：小者氣烈，俱以入藥。

廣中人惟用其大而扁者，以米泔水浸而待用，每一枚切四片，每服一片；外用細石灰以水調如稀糊，亦預制待用。用時以蔞葉一片，抹石灰一二分，入檳榔一片，裹而嚼服。蓋檳榔得石灰則滑而不澀，石灰，蔞葉得檳榔則甘而不辣。服後必身面俱煖，微汗微醉，而胸腹豁然。善解吞酸，消宿食，辟嵐瘴，化痰醒酒下氣，健脾開胃潤腸，殺蟲消脹，固大便，止瀉痢。

又，服法：如無蔞葉，即以肉桂，或大茴香，或陳皮俱可代用，少抹石灰，夾而食之。然此三味之功，多在石灰，蔞葉，以其能燥脾溫胃也，然必得檳榔為助，其功始見。此物理相成之妙，若有不可意測者。一，大約此物與煙性略同，但煙性峻勇，用以散表逐寒，則煙勝於此；檳榔梢緩，用以和中煖胃，則此勝於煙。二者皆壯氣辟邪之要藥，故滇廣中人一日不可少也。又，習俗之異，在廣西用老檳榔，滇中人用清嫩檳榔，廣東人多在連殼醃檳榔，亦各得其宜耳。

烏梅二一七味酸澀，性溫平。下氣，除煩熱，止消渴吐逆，反胃霍亂，治虛勞骨蒸，解酒毒，斂肺癰肺痿，欬嗽喘急，消癰疽瘡毒，喉痺乳蛾，澀腸止冷熱瀉痢，便血尿血，崩淋帶濁，遺精夢泄，殺蟲伏蚘，解蟲，魚，馬汗，硫黃毒。和紫蘇煎湯，解傷寒時氣瘴瘧，大能作汗。取肉燒存性，研末，傅金瘡惡瘡，去腐肉弩肉死肌，一夜立盡，亦奇方也。

山查二一八味甘微酸，氣平，其性善於消滯。用此者，用其氣輕，故不甚耗真氣。善消宿食痰飲吞酸，去瘀血疼痛，行結滯，驅膨脹，潤腸胃，去積塊，亦祛頹疝。仍可健脾，小兒最宜。亦發瘡疹。婦人產後兒枕痛，惡露不盡者，煎汁入沙糖服之，立效。煮汁洗漆瘡亦佳。腸滑者少用之。

甜瓜蒂二一九一名苦丁香。味苦，性寒，有毒。陰中有陽，能升能降。其升則吐，善涌濕熱頑痰積飲，去風熱頭痛，癲癇喉痺，頭目眩暈，胸膈脹滿，并諸惡毒在上焦者，皆可除之。其降則瀉，善逐水濕痰飲，消浮腫水膨，殺蠱毒蟲毒，凡積聚在下焦者，皆能下之。蓋其性峻而急，不從上出，即從下出也。若治鼻中瘜肉，不聞香臭，當同麝香，細辛為末，以綿裹塞鼻中，日一換之，當漸消縮。

大腹皮二百二十味微辛，性微溫。主冷熱邪氣，下一切逆氣滯氣攻衝心腹大腸，消痰氣吞酸痞滿，止霍亂，逐水氣浮腫，腳氣瘴瘧，及婦人胎氣惡阻脹悶，並宜加薑鹽同煎。凡用時，必須酒洗炒過，恐其有鴆鳥毒也。

吳茱萸二二一味辛苦，氣味俱厚，升少降多，有小毒。能助陽健脾，治胸膈停寒，脹滿痞塞，化滯消食，除吞酸嘔逆霍亂，心腹畜冷，中惡絞痛，寒痰逆氣，殺諸蟲鬼魅邪疰，及下焦肝腎膀胱寒疝，陰毒疼痛，止痛瀉血痢，厚腸胃，去濕氣腸風痔漏，腳氣水腫。然其性苦善降，若氣陷而元氣虛者，當以甘補諸藥制而用之。

菜部山藥二二二味微甘而淡，性微澀。所以能健脾補虛，澀精固腎，治諸虛百損，療五勞七傷。第其氣輕性緩，非堪專任，故補脾肺必主參，朮，補腎水必君茱，地，澀帶濁須破故同研，固遺泄仗菟絲相濟。諸凡固本丸藥，亦宜搗末為糊。總之性味柔弱，但可用為佐使。

乾薑二二三味辛微苦，性溫熱。生者能散寒發汗，熟者能溫中調脾。善通神明，去穢惡，通四肢關竅，開五臟六腑，消痰下氣，除轉筋霍亂，逐風濕冷痺，陰寒諸毒，寒痞脹滿，腰腹疼痛，撲損瘀血，夜多小便。孫真人曰：嘔家聖藥是生薑。故凡脾寒嘔吐宜兼溫散者，當以生薑煨熟用之。若下元虛冷而為腹疼瀉痢，專宜溫補者，當以乾薑炒黃用之。若產後虛熱虛火盛而唾血痢血者，炒焦用之。若炒至黑炭，已失薑性矣，其亦有用以止血者，用其黑澀之性已耳。若陰盛隔陽，火不歸元，及陽虛不能攝血而為吐血衄血下血者，但宜炒熟留性用之，最為止血之要藥。若陰虛內熱多汗者，皆忌用薑。

大茴香二二四味辛，氣溫，入心腎二臟。氣味香甜，能升能降，最煖命門。故善逐膀胱寒滯，疝氣腰疼，亦能溫胃止吐，調中止痛，除霍亂反胃，齒牙口疾，下氣解毒，兼理寒濕腳氣。調和諸饌，逐臭生香。

小茴香二二五氣味略輕，治亦同前。但大茴性更煖，而此則稍溫耳。

白芥子二二六味大辛，氣溫。善開滯消痰，療欬嗽喘急，反胃嘔吐，風毒流注，四肢疼痛，尤能祛辟冷氣，解肌發汗，消痰癖瘧痞，除脹滿極速。因其味厚氣輕，故開導雖速而不甚耗氣。既能除？肋皮膜之痰，則他近處者不言可知。善調五臟，亦熨散惡氣，若腫毒乳癖痰核初起，研末用醋或水調傅甚效。

蘿蔔子二二七味大辛，氣溫，氣味俱厚，降也。善於破氣消痰，定喘除脹，利大小便，有推牆倒壁之功。研水攙薄飲之，立吐風痰盡出。胃有氣食停滯致成鼓脹者，非此不除。同醋研敷，大消腫毒。中氣不足，切忌妄用。

蔥二二八味辛，性溫。善散風寒邪氣，通關節，開腠理，主傷寒寒熱，天行時疾頭痛，筋骨酸疼，行滯氣，除霍亂轉筋，奔豚腳氣，陰邪寒毒，陽氣脫陷，心腹疼痛，及蟲積氣積，飲食毒百藥毒，利大小便，下痢下血，小兒盤腸內釣，婦人溺血，通乳汁，散乳癰，消癰疽腫毒。擣罨傷寒結胸，及金瘡折傷血瘀血出，疼痛不止。塗猘犬傷，亦制蚯蚓毒。

蒜二二九味辛，性溫，有小毒。善理中溫胃，行滯氣，辟肥膩，開胃進食，消寒氣寒痰，麵積食積，魚肉諸積，邪痺膨脹，宿滯不安，殺溪毒水毒，蠱毒蛇蟲毒。

擣爛可灸癰疽，塗疔腫，傅蛇蟲沙風毒甚良。

韭菜二百三十味辛甘微澀，性溫。善溫中，安五臟，和胃氣，健脾氣，除濁氣。開胃進食，祛心腹痼冷？癖，隔噎滯氣，止消渴，瀉痢膿血，腹中冷痛，壯腎氣，煖腰膝，療洩精帶濁。俱宜常煮食之，大能益人。若欲消胃脘瘀血作痛，及中風痰盛失音，上氣喘急，或中飲食藥毒，或暴見吐血衄血尿血，打撲瘀血，婦人經滯血逆，上衝心腹，或被狂犬蛇蟲惡毒，勢在危急者，俱宜擣生韭汁服之，或從吐出，或從內消，皆得愈也。或用煎湯熏產婦血暈，亦可洗腸痔脫肛。

韭子二三一味辛，性溫，陰中陽也。宜炒黃用之。主夢洩遺精尿血，煖腰膝，壯陽道，治鬼交，補肝腎命門，止小便頻數遺尿，及婦人白淫白帶，陰寒小腹疼痛。

百合二三二味微甘淡，氣平功緩。以其甘緩，故能補益氣血，潤肺除嗽，定魄安心，逐驚止悸，緩時疫欬逆，解乳癰喉痺，兼治癰疽，亦解蠱毒，潤大小便，消氣逆浮腫。仲景用之以治百合證者，蓋欲藉其平緩不峻，以收失散之緩功耳。虛勞之嗽，用之頗宜。

蒲公英二三三即黃花地丁。味微苦，氣平。獨莖一花者是，莖有椏者非。入陽明，太陰，少陰，厥陰經。同忍冬煎汁，少加酒服，潰堅消腫，散結核瘰？最佳，破滯氣，解食毒，出毒刺俱妙。若婦人乳癰，用水酒煮飲，以渣封之立消。

金石部金箔二三四味辛平，性寒，生者有毒。氣沉質重，降也，陰也。能鎮心神，降邪火，墜痰涎，療風熱上壅，吐血衄血，神魂飛蕩，狂邪躁擾，及小兒驚風癲癇，痰滯心竅，上氣欬喘，安魂魄，定心志。凡邪盛於上，宜降宜清者，皆所當用。若陽虛氣陷，滑洩清寒者，俱當避之。

水銀二三五性辛寒，有大毒。能利水道，去熱毒。同黑鉛結砂，則鎮墜痰涎；同硫黃結砂，則療劫危疾。極善墮胎，殺諸蟲及疥癬癩瘡，凡有蟲者皆宜之。亦善走經絡，透骨髓，逐楊梅瘋毒。其他內證，不宜輕用，頭瘡亦不可用，恐入經絡，必緩筋骨，百藥不治也。李時珍曰：水銀乃至陰之精，稟沉著之性，得凡火煆煉，則飛騰靈變，得人氣熏蒸，則入骨鑽筋，絕陽蝕腦，陰毒之物，無似之者。

而[大明]言其無毒，[本經]言其久服神仙，甄權言其還丹元母，[抱朴子]以為長生之藥，六朝以下，貪生者服食，致成廢篤而喪厥軀，不知若干人矣。方士固不足道，本草其可妄言哉！水銀但不可服食爾，而其治病之功，不可掩也。

輕粉二三六味微辛，性溫燥，有大毒。升也，陽也。治痰涎積聚，消水腫鼓脹，直達病所。尤治瘰？諸毒瘡，去腐肉，生新肉，殺瘡癬疥蟲，及鼻上酒齇，風瘡瘙癢。然輕粉乃水銀加鹽礬升鍊而成，其以金火之性，燥烈流走，直達骨髓，故善損齒牙。雖善劫痰涎水濕瘡毒，涎從齒縫而出，邪得劫而暫開，病亦隨愈，然用不得法，則金毒竄入經絡，留而不出，而傷筋敗骨，以致筋攣骨痛，癰瘡疳漏，遂成廢痼，其害無窮。嘗見丹家升鍊者，若稍失固濟，則雖以鐵石為鼎，亦必爆裂，而矧以人之臟腑血氣乎。陳文中曰：輕粉下痰而損心氣，小兒不可輕用，傷脾敗陽，必變他證，初生者尤宜慎之。

銅青二三七即銅綠。此銅之精華，惟醋制者良，磠制者毒也。味酸澀，性收斂。善治風眼爛弦流淚，合金瘡，止血，明目，去膚赤瘜肉，治惡瘡，口鼻疳瘡。若治走馬牙疳，宜同滑石，杏仁等分為末，擦之立愈。

朱砂二三八味微甘，性寒，有大毒。通稟五行之氣，其色屬火也，其液屬水也，其體屬土也，其氣屬木也，其入屬金也，故能通五臟。其入心可以安神而走血脈，入肺可以降氣而走皮毛，入脾可逐痰涎而走肌肉，入肝可行血滯而走筋膜，入腎可逐水邪而走骨髓，或上或下，無處不到。

故可以鎮心逐痰，祛邪降火，治驚癇，殺蟲毒，祛蠱毒鬼魅中惡，及瘡瘍疥癬之屬。但其體重性急，善走善降，變化莫測，用治有餘，乃其所長，用補不足，及長生久視之說，則皆謬妄不可信也。若同參，耆，歸，朮兼朱砂以治小兒，亦可取效。此必其虛中挾實者乃宜之，否則不可概用。

銀朱二三九乃水銀同硫黃升煉而成。味辛，溫，有毒。破積滯，劫痰涎，善療瘡癬惡瘡，殺蟲毒蚤虱。惟燒煙熏之，或以棗肉拌煙擦之，其功尤捷。

靈砂二百四十味甘，性溫。主五臟百病，養神志，安魂魄，通血脈，明耳目，調和五臟。主上盛下虛，痰涎壅盛，頭旋吐逆，霍亂反胃，心腹冷痛。升降陰陽，既濟水火，久服通神明，殺精魅惡鬼，小兒驚吐，其效如神。研末，糯米糊為丸，棗湯服最為鎮墜神丹也。或以陰陽水下尤妙。按胡演[丹藥秘訣]云：升靈砂法，用新鍋安逍遙爐上，以蜜揩鍋底，文火下燒，入硫黃二兩，熔化，投水銀半斤，以鐵匙急攪，作青砂頭。

如有焰起，噴醋解之。待汞不見星，取出細研，盛入水火鼎內，鹽泥固濟，下以自然火升之，乾水十二盞為度，取出如束鍼紋者，成矣。

硫黃二四一味苦微酸，性熱，有毒。療心腹冷積冷痛霍亂，欬逆上氣，及冷風頑痺寒熱，腰腎久冷，腳膝疼痛，虛寒久痢滑洩。壯陽道，補命門不足，陽氣暴絕，婦人血結，小兒慢驚，尤善殺蟲除疥癬惡瘡。老人風秘，用宜鍊服。亦治陰證傷寒，厥逆煩躁，腹痛脈伏將危者，以硫黃為末，艾湯調服二三錢，即可得睡，汗出而愈。

雄黃二四二味苦甘辛，性溫，有毒。消痰涎，治癲癇嵐瘴瘧疾寒熱，伏暑瀉痢，酒癖，頭風眩暈。化瘀血。殺精物鬼疰，蠱毒邪氣，中惡腹痛，及蛇虺百蟲獸毒，疥癩疳蟲？瘡。去鼻中瘜肉，癰疽腐肉，并鼠？廣瘡疽痔等毒。欲逐毒蛇，無如燒煙熏之，其畏遁尤速。

自然銅二四三味辛平，性涼。能療折傷，散瘀血，續筋骨，排膿止疼痛，亦鎮心神，安驚悸。宜研細水飛用，或以酒磨服。然性多燥烈，雖其接骨之功不可泯，而絕無滋補之益，故用不可多，亦不可專任也。

黃丹二四四味辛，微鹹微澀。性重而收，大能燥濕，故能鎮心安神，墜痰降火。治霍亂吐逆，欬嗽吐血，鎮驚癇癲狂客忤，除熱下氣，止瘧止痢，禁小便，解熱毒，殺諸蟲毒，治金瘡火瘡濕爛，諸瘡血溢，止痛生肌生肉，收陰汗，解狐臭，亦去翳障明目。

白礬二四五味酸澀，性涼，有小毒。所用有四：其味酸苦，可以涌泄，故能吐下痰涎，治癲癇黃疸。其性收澀，可固脫滑，故能治崩淋帶下，腸風下血，脫肛陰挺，斂金瘡止血，燒枯用之，能止牙縫出血，辟狐腋氣，收陰汗腳汗。其性燥，可治濕邪，故能止瀉痢，斂浮腫，湯洗爛弦風眼。其性毒，大能解毒定痛，故可療癰疽疔腫，鼻齆息肉，喉痺瘰？，惡瘡疥癬，去腐肉，生新肉，及虎犬蛇蟲蠱毒。或丸或散，或生或枯，皆有奇效。

石脂二四六味甘澀，性溫平。脂有五色，而今之入藥者，惟赤白二種，乃手足陽明，足厥陰，少陰藥也。其味甘而溫，故能益氣調中，其性澀而重，故能收濕固下。調中則可療虛煩驚悸，止吐血衄血，壯筋骨，厚腸胃，除水濕黃疸，癰腫瘡毒，排膿長肉，止血生肌之類是也。固下則可治夢泄遺精，腸風瀉痢，血崩帶濁，固大腸，收脫肛，痔漏陰瘡之類是也。又治產難胞衣不出。東垣曰：胞衣不出，惟澀劑可以下之，即此是也。然脂有五種，雖在[本經]言各隨五色補五臟，又云白入氣分，赤入血分。第五脂之性味略同，似亦不必強分者。且其性粘如膏，故用固爐鼎甚良。

爐甘石二四七味甘澀，性溫。能止血消腫毒，生肌斂瘡口，去目中翳膜赤腫，收濕爛。同龍腦點，治目中一切諸病。宜用片子爐甘，其色瑩白，經火煆而鬆膩味澀者為上。制宜炭火煆紅，童便淬七次，研粉，水飛過，晒用。若煆後堅硬，不鬆不膩者，不堪也。

蓬砂二四八味鹹微甘，陰也，降也。消痰涎，止欬嗽，解喉痺，生津液，除上焦濕熱噎膈，癥瘕瘀血，退眼目腫痛翳障，口齒諸病，骨哽，惡瘡。或為散丸，或噙化嚥津俱可。

水粉二四九即官粉，亦名胡粉。味辛，性寒，有毒。善殺蟲墮胎，治癰疽瘡毒，濕爛諸瘡，下疳？潰不收，亦治疥癬狐臭。黑鬚髮。雖亦能墜痰消食，然惟外證所宜，而內傷諸病，似亦不宜用之。

密陀僧二百五十味鹹平，有小毒。能鎮心神，消痰涎，治驚癇欬嗽，嘔逆反胃，瘧疾下痢，止血殺蟲，消積聚，治諸瘡腫毒，鼻齇面？汗斑，金瘡五痔，辟狐臭，收陰汗腳氣。

石膏二五一味甘辛，氣大寒。氣味俱薄，體重能沉，氣輕能升，陰中有陽。欲其緩者煆用，欲其速者生用。用此者用其寒散清肅，善袪肺胃三焦火，而尤為陽明經之要藥，辛能出汗解肌，最逐溫暑熱證，而除頭痛。

甘能緩脾清氣，極能生津止渴而卻熱煩。邪火盛者不食，胃火盛者多食，皆其所長。陽明實熱牙疼，太陰火盛痰喘，及陽狂熱結熱毒，發斑發黃，火載血上，大吐大嘔，大便熱秘等證，皆當速用。胃虛弱者忌服，陰虛熱者禁嘗，若誤用之，則敗陽作瀉，必反害人。

滑石二五二味微甘，氣寒，性沉滑，降中有升。入膀胱，大腸經。能清三焦表裏之火，利六腑之澀結，分水道，逐凝血，通九竅，行津液，止煩渴，除積滯，實大腸，治瀉痢淋秘白濁，療黃疸水腫腳氣，吐血衄血金瘡出血，諸濕爛瘡腫痛。通乳亦佳，墮胎亦捷。

青礞石二五三味微甘微鹹，其性下行，降也，陰也，乃肝脾之藥。此藥重墜，制以硝石，其性更利。故能消宿食癥積頑痰，治驚癇欬嗽喘急。[寶鑑]言礞石為治痰利驚之聖藥，若吐痰在水上，以石末摻之，痰即隨水而下，則其沉墜之性可知。楊士瀛謂其功能利痰，然性非胃家所好。而王隱君謂痰為百病母，不論虛實寒熱概用滾痰丸，通治百病，豈理也哉？是以實痰堅積，乃其所宜。然久病痰多者，必因脾虛。人但知滾痰丸可以治痰，而不知虛痰服此，則百無一生矣。

朴硝二五四味苦鹹辛，氣寒。陰也，降也，有毒。其性峻速。鹹能軟堅，推逐陳積，化金石藥毒，去六腑壅滯脹急，大小便不通，破瘀血堅癥實痰，卻濕熱疫痢，傷寒脹閉熱狂，消癰腫排膿，凡屬各經實熱，悉可瀉除。孕婦忌用，最易墮胎；虛損誤吞，傷生反掌。

玄明粉二五五味辛微甘，性冷，沉也，陰也。降心火，祛胃熱，消痰涎，平傷寒實熱狂躁，去胸膈臟腑宿滯癥瘕，通大便秘結，陰火疼痛，亦消癰疽腫毒。

海石二五六味鹹，性微寒，陽中陰也。善降火下氣，消食，消熱痰，化老痰，除癭瘤結核，解熱渴熱淋，止痰嗽喘急，消積塊，軟堅癥，利水濕，疝氣，亦消瘡腫。

花蕊石二五七此藥色如硫黃，黃石中間有淡白點，故名也。李時珍曰：此藥舊無氣味，今嘗試其氣平，其味澀而酸，蓋厥陰經血分藥也。其功專於止血，能使血化為水，酸以收之也。若治金瘡出血，則不必制，但刮末傅之則合，仍不作膿，及治一切損傷失血。又療婦人惡血血暈，下死胎，落胞衣，去惡血，血去而胎胞自落也。凡入丸散，須用罐固濟，火煆過，研細，水飛用之。

代赭石二五八味微甘，性涼而降，血分藥也。能下氣降痰清火，除胸腹邪毒，殺鬼物精氣，止反胃吐血衄血，血痺血痢，血中邪熱，大人小兒驚癇，狂熱入臟，腸風痔漏，脫精遺尿，及婦人赤白帶下，難產胞衣不出，月經不止，俱可為散調服。亦治金瘡，生肌長肉。

磠砂二五九味鹹苦大辛，性大熱，有毒。善消惡肉腐肉生肌，傅金瘡生肉，去目翳弩肉，除痣黶疣贅，亦善殺蟲毒，水調塗之，或研末摻之立愈。[本草]言其消瘀血宿食，破結氣，止反胃，肉食飽脹，煖子宮，大益陽事。但此物性熱大毒，能化五金八石，人之臟腑豈能堪此？故用以治外則可，用以服食則不宜也。若中其毒，惟生綠豆研汁飲一二升，乃可解之。

青鹽二百六十味鹹微甘，性涼。能降火消痰明目，除目痛，益腎氣，除五臟癥結，心腹積聚，吐血尿血，齒牙疼痛出血，殺毒蟲，除疥癬諸蟲，及斑蝥莞青諸毒。此鹽不經火煉而成，其味稍甘，雖性與大鹽略同，而滋益之功則勝之。

石灰二六一味辛，溫，有毒。能止水瀉血痢，收白帶白淫，可倍加茯苓為丸服之。此外如散血定痛，傅癰毒，消結核癭瘤，惡瘡腐肉，白癜？斑瘜肉，收脫肛陰挺，殺痔漏諸蟲，止金瘡血出，生肌長肉，或為末可摻，或用醋調敷俱妙。能解酒酸，亦解酒毒。

禽獸部雞血二六二味鹹，性平。主療痿痺中惡腹痛，解丹毒蠱毒蟲毒鹽滷毒，及小兒驚風便結，亦能下乳，俱宜以熱血服之。若馬咬人傷，宜以熱血浸之。雞冠血治白癜風，經絡風熱。塗？頰，治口喎不正。卒灌之，治縊死欲絕，及小兒卒驚客忤。和酒服，發痘最佳。塗諸瘡癬蜈蚣蜘蛛馬嚙等毒。若有百蟲入耳，宜用熱血滴之。

鴨血二六三味鹹微涼，善解諸毒。凡中金銀丹石砒霜鹽滷毒者，俱宜服此解之。若野葛毒殺人至死，熱飲之，入口即解。若溺水死者，灌之即活。蚯蚓咬瘡，塗之即愈。

虎骨二六四味微辛，氣平。主百邪惡氣，殺鬼精，心腹諸痛，止驚悸，壯筋骨，治肢體毒風拘攣，走注疼痛，辟傷寒溫瘧，及惡瘡鼠？，犬咬諸毒。頭骨作枕，辟惡夢魘魅，置戶上，辟鬼祟。寇宗奭曰：風從虎者，風木也，虎金也，木受金制，安得弗從，故可治風病攣急走注，風毒癲厥驚癇諸病。李時珍曰：虎骨通可用。凡辟邪療驚癇頭風，溫瘧瘡疽，當用頭骨；治手足諸風，當用脛骨；治腰背諸風，當用脊骨，亦各從其類也。吳球曰：虎之一身筋節氣力皆出前足，故以脛骨為勝。

象牙二六五味甘，氣涼。能清心腎之火，可療驚悸風狂，骨蒸痰熱，鬼精邪氣，癰毒諸瘡，並宜生屑入藥煮服。若諸物鯁刺喉中，宜磨水飲之。竹木刺入肌肉，宜刮牙屑和水敷之即出。

鹿角膠二六六味甘鹹，氣溫。大補虛羸，益血氣，填精髓，壯筋骨，長肌肉，悅顏色，延年益壽。療吐血下血，尿精尿血，及婦人崩淋，赤白帶濁，血虛無子，止痛安胎，亦治折跌損傷，瘡瘍腫毒。善助陰中之陽，最為補陰要藥。

鹿茸二六七味甘鹹，氣溫。破開塗酥炙黃脆入藥。益元氣，填真陰，扶衰羸瘦弱，善助精血，尤強筋骨，堅齒牙，益神志，治耳聾目暗，頭腦眩暈，補腰腎虛冷，腳膝無力，夜夢鬼交，遺精滑泄，小便頻數，虛痢尿血及婦人崩中漏血，赤白帶下，道家云：惟有斑龍頂上珠，能補玉堂關下血者，即此是也。若得嫩而肥大如紫茄者，較之鹿角膠，其功力為倍倍。

犀角二六八味苦辛微甘，氣寒。氣味俱輕，升也，陽也。其性靈通，長於走散，較諸角為甚。藥用黑色，功力在尖。專入腸明，清胃火，亦施他臟。涼心定神鎮驚，瀉肝明目，能解大熱，散風毒陽毒，瘟疫熱煩。磨汁治吐血衄血下血，及傷寒畜血，發狂發黃，發斑譫語，痘瘡稠密，內熱黑陷，或不結痂。亦散瘡毒癰瘍，膿血腫痛，殺妖狐精魅鬼疰，百毒蠱毒，鉤吻，鴆羽，蛇毒，辟溪瘴山嵐惡氣。其性升而善散，故治傷寒熱毒閉表，煩熱昏悶而汗不得解者，磨尖攙入藥中，取汗速如響應。

仲景云：如無犀角，以升麻代之者，正以此兩物俱入陽明，功皆升散。今人莫得其解，每致疑詞，是但知犀角之解心熱，而不知犀角之能升散，尤峻速於升麻也。倘中氣虛弱，脈細無神，及痘瘡血虛，真陰不足等證，凡畏汗畏寒畏散者，乃所當忌。或必不得已，宜兼補劑用之。

羚羊角二六九味鹹，性寒。羊本火畜，而此則屬木，善走少陽，厥陰二經。故能清肝定風，行血行氣，辟鬼疰邪毒，安魂魄，定驚狂，祛魘寐，療傷寒邪熱，一切邪毒，中惡毒風，卒死昏不知人，及婦人子癇強痙，小兒驚悸煩悶，痰火不清。俱宜為末，蜜水調服，或燒脆研末，酒調服之。若治腫毒惡瘡，磨水塗之亦可。

牛黃二百七十味苦辛，性涼，氣平，有小毒。忌常山。入心肺肝經。能清心退熱，化痰涼驚，通關竅，開結滯。治小兒驚癇客忤，熱痰口噤，大人癲狂痰壅，中風發痙，辟邪魅中惡，天行疫疾，安魂定魄，清神志不寧，聰耳目壅閉，療痘瘡紫色，痰盛躁狂。亦能墮胎，孕婦少用。

阿膠二七一味甘微辛，氣平，微溫。氣味頗厚，陽中有陰。製用蛤粉炒珠，入肺肝腎三經。其氣溫，故能扶勞傷，益中氣。其性降，故能化痰清肺，治肺癰肺痿，欬唾膿血，止嗽定喘。其性養血，故能止吐血衄血，便血尿血，腸風下痢，及婦人崩中帶濁血淋，經脈不調。其味甘緩，故能安胎固漏，養血滋腎，實腠理，止虛汗，托補癰疽腫毒。用惟鬆脆氣清者為佳，堅硬臭劣者不美。

熊膽二七二味苦，性寒。能退熱清心，療時氣黃疸，平肝明目，去翳障，殺蚘蟯，牙蟲風痛，及小兒熱疳熱痰，驚癇瘈瘲，疳？熱痢，俱宜以竹瀝化兩豆粒許服之，甚良。亦治鼻瘡熱瘡，痔漏腫痛，以湯化塗之，少加冰片尤效。欲辨其真，惟取一粟許，置水面，如線而下一道不散者是也。且凡是諸膽，皆能水面辟麈，惟此尤速，乃亦可辨。

麝香二七三味苦辛，性溫。能開諸竅，通經絡，透肌骨，解酒毒，吐風痰，消積聚癥瘕，散諸惡濁氣，除心腹暴痛脹急，殺鬼物邪氣魘寐，臟腑蟲積，蛇蟲毒，蠱毒，瘴毒，沙虱毒，及婦人難產，尤善墮胎。用熱水研服一粒，治小兒驚癇客忤，鎮心安神。療鼻塞不聞香臭，目疾可去翳膜，除一切惡瘡，痔漏腫痛，膿水腐肉，面？斑疹。凡氣滯為病者，俱宜用之。若鼠咬蟲咬成瘡，但以麝香封之則愈。欲辨真假，但置些須於火炭上，有油滾出而成黑炭者，肉類也，此即香之本體。若燃火而化白灰者，木類也，是即假攙。

蟲魚部龍骨二七四味甘，平，性收澀。其氣八肝腎，故能安神志，定魂魄，鎮驚悸，澀腸胃，逐邪氣，除夜夢鬼交，吐血衄血，遺精夢洩，收虛汗，止瀉痢，縮小便，禁腸風下血尿血，虛滑脫肛，女子崩淋帶濁，失血漏胎，小兒風熱驚癇。亦療腸癰臟毒，內疽陰蝕，斂膿斂瘡，生肌長肉，澀可去脫，即此屬也。制須酒煮焙乾，或用水飛過，同黑豆蒸熟晒乾用之。

海螵蛸二七五即烏賊魚骨，味鹹，性微溫，足厥陰，少陰肝腎藥也。鹹走血，故專治血病，療婦人經枯血閉，血崩血淋，赤白帶濁，血癥氣瘕，吐血下血，臍腹疼痛，陰蝕瘡腫，亦治痰瘧，消癭氣，及丈夫陰中腫痛，益精固精，令人有子，小兒下痢膿血，亦殺諸蟲，俱可研末飲服。尤治眼中熱淚，磨翳去障，並宜研末和蜜點之。

為末可傅小兒疳瘡痘瘡，臭爛膿濕，下疳等瘡，跌打出血，湯火諸瘡。燒灰存性酒服，治婦人陰戶嫁痛。同雞子黃，塗小兒重舌鵝口。同蒲黃末，傅舌腫出血如泉。同槐花末吹鼻，止？血。同麝香吹耳，治聤耳耳聾。烏賊魚善補益精氣，尤治婦人血枯經閉。

牡蠣二七六味微鹹微澀，氣平。用此者，用其澀能固斂，鹹能軟堅。專入少陰腎臟，隨藥亦走諸經。能解傷寒溫瘧寒熱往來，消瘀血，化老痰，去煩熱，止驚癇心脾氣痛，解喉痺欬嗽，疝瘕積塊，痢下赤白，澀腸止便，禁鬼交遺瀝，止滑精帶下，及婦人崩中帶漏，小兒風痰虛汗。同熟地，固精氣，禁遺尿。同麻黃根，斂陰汗。同杜仲，止盜汗。同白朮，燥脾利濕。同大黃，善消癰腫。同柴胡，治？下硬痛。同天花茶，消上焦癭瘤瘰？結核。

穿山甲二七七味鹹平，性微寒。能通經絡，達腠理，除山嵐瘴氣瘧疾，風痺強直疼痛，療小兒五邪驚啼，婦人鬼魅悲泣，下乳汁，消癰腫，排膿血，除瘡疥痔漏，通竅殺蟲。佐補藥行經，善發痘瘡。或炮焦投入煎劑，或燒灰存性，酒服方寸匕。亦可用傅惡瘡。

青魚膽二七八味苦，性寒。其色青，故入肝膽二經。能消赤目腫痛，點暗目，可吐喉痺痰涎，塗熱瘡惡瘡，亦消魚骨之鯁。

白花蛇二七九即蘄蛇也。味甘鹹，性溫，有毒。諸蛇鼻俱向下，惟此蛇鼻向上，而龍頭虎口，黑質白花，？有方勝紋二十四個，口有四長牙，尾上有一佛指甲者是。用宜去頭尾各三寸，以防其毒。春秋酒浸三宿，夏一宿，冬五宿，火炙，去盡皮骨，取肉焙乾，密封藏之，久亦不壞。諸蛇之性皆竄，而此蛇尤速，故善於治風，能透骨髓，走臟腑，徹肌膚，無所不到。療中風濕痺，骨節疼痛，手足拘攣，不能行立，暴風瘙癢，破傷風，大風癩癬，及小兒驚風搐搦，瘰？楊梅，風毒惡瘡，俱為要藥。凡服蛇酒藥者，切忌見風。

真珠二百八十味微甘微鹹。能鎮心明目，去翳磨障。塗面可除？斑，令人潤澤好顏色。亦除小兒驚熱，安魂魄。為末可傅痘疔痘毒。

龜板二八一味微甘微鹹，性微寒，陰也。能治痰瘧，破癥堅，祛濕痺傷寒勞役，骨中寒熱，消五痔陰蝕諸瘡。下甲能補陰血，清陰火，續筋骨，退勞熱，療腰腳痠痛，去瘀血，止血痢漏下赤白，利產難，消癰毒。燒灰可傅小兒頭瘡難燥，婦人陰瘡，？瘡，亦治脫肛，龜板膏，功用亦同龜板，而性味濃厚，尤屬純陰。能退孤陽陰虛勞熱，陰火上炎。吐血衄血，肺熱欬喘，消渴煩擾，熱汗驚悸，譫妄狂躁之要藥。然性稟陰寒，善消陽氣，凡陽虛假熱，及脾胃命門虛寒等證，皆切忌之，毋混用也。若誤用，久之則必致敗脾妨食之患。

殭蠶二八二味辛鹹，性溫，有小毒。辛能散，鹹能降，毒能攻毒。輕浮而升，陽中有陰。故能散風痰，去頭風，消結核瘰？，辟痰瘧，破癥堅，消散風熱喉痺危證，尤治小兒風痰急驚客忤，發痘瘡，攻痘毒，止夜啼，殺三蟲，婦人乳汁不通，崩中帶下。為末可傅丹毒疔腫，拔根極效。滅頭面\_斑，及諸瘡瘢痕，金瘡痔？，小兒疳蝕，牙齦潰爛，重舌木舌，及大人風蟲牙痛，皮膚風疹瘙癢。

蟾蜍二八三俗名癩蝦蟆。眉間有兩囊，遍身有顆磊，其中俱有蟾酥，行極遲緩，不能跳躍，亦不解鳴者是也。此物受土氣之精，上應月魄，賦性靈異，穴土食蟲，能制蜈蚣。入足陽明胃經。消癖氣積聚，破堅癥腫脹，治五疳八痢，及小兒勞瘦疳熱，殺疳蟲，消癰腫鼠？，陰疽惡瘡。若治破傷風，宜同花椒剁爛，入酒煮熟飲之，通身汗出即愈。亦解猘犬毒。

燒灰油調，傅有蟲諸惡頑瘡，極效。又治瘟毒發斑危劇者，去腸生擣一二枚，絞汁飲之，無不即瘥，或燒灰湯送亦良。蟾酥，味辛麻，性熱，有毒。

主治發背癰疽疔腫一切惡毒。若治風蟲牙痛，及齒縫出血，以紙撚蘸少許點齒縫中，按之即止。

水蛭二八四味鹹苦，性微寒，有毒。能逐惡血瘀血，破血癥積聚，通經閉，和水道，墮胎。咂赤白遊疹，癰疽腫毒，及折傷跌撲瘀血不散。制用之法，當取田間嚙人腹中有血者佳。須晒乾細剉，以微火炒黃熟方可用，或以冬收豬脂煎令焦黃用之亦可。不爾入腹則活，最能生子害人。若受其害，惟以田泥水或黃土水飲數升，則必盡下，蓋此物得土氣即隨土而走也。或以牛羊熱血一二升，同豬脂飲之亦下也。

鱉甲二八五味鹹，氣平，此肝脾腎血分藥也。能消癥瘕堅積，療溫瘧，除骨節間血虛勞熱，婦人血癥惡血，漏下五色，經脈不通，治產難，能墮胎，及產後寒熱陰脫，小兒驚癇，斑痘煩喘，亦消瘡腫腸癰，撲損瘀血，斂潰毒，去陰蝕痔漏惡肉。然須取活鱉大者，去肉，用醋煮乾，炙燥用之。若諸煮熟肋骨露出者不堪用。

蜈蚣二八六一名即蛆，赤足者良。味辛，溫，有毒。能噉諸蛇，殺諸蛇蟲魚鬼疰諸毒，去三蟲，攻瘰？便毒，痔？丹毒，亦療小兒驚風臍風，丹毒禿瘡。然此蟲性毒，故能攻毒，不宜輕用。若入藥餌，須去頭足，以火炙熟用之。

蟬蛻二八七味微甘微鹹，性微涼。此物飲風吸露，氣極清虛，故能療風熱之證，亦善脫化，故可療痘瘡壅滯，起發不快。凡小兒驚癇，壯熱煩渴，天吊口噤，驚哭夜啼，及風熱目昏翳障，疔腫瘡毒，風疹癢痛，破傷風之類，俱宜以水煎服。或為末，以井花水調服一錢，可治瘖啞之病。

斑蝥二八八味辛，性熱，有大毒。能攻鼠？瘰？瘡疽，破血積疝瘕，墮胎元，解疔毒，猘犬毒，沙虱蠱毒，輕粉毒，亦傅惡瘡，去死肌敗肉。制用之法，須去翅足，同糯米炒熟，然後可用。或同麩炒，或同醋煮皆可。若中其毒，惟黑豆，綠豆汁，靛汁，黃連，濃茶，？汁可以解之。

蜂房二八九味微甘微鹹，有毒。療蜂毒腫毒。合亂髮，蛇蛻燒灰，以酒服二方寸匕，治惡疽附骨疽疔腫諸毒，亦治赤白痢，遺尿失禁，陰痿。煎水可洗狐尿瘡，乳癰，蜂螫惡瘡，及熱病後毒氣衝目。漱齒牙，止風蟲牙痛。炙研，和豬脂，塗瘰？成？。

五靈脂二百九十味苦，氣辛，善走厥陰，乃血中之氣藥也。大能行血行氣，逐瘀止痛，凡男子女人有血中氣逆而腹？刺痛，或女人經水不通，產後血滯，男子疝氣，腸風血痢，冷氣惡氣，心腹諸痛，身體血痺，？肋筋骨疼痛，其效甚捷。若女人血崩，經水過多，赤帶不止，宜半炒半生，酒調服之。亦治小兒氣逆癲癇，殺蟲毒，解藥毒，行氣極速。但此物氣味俱厚，辛羶難當，善逐有餘之滯，凡血氣不足者，服之大損真氣，亦善動吐，所當避也。制用之法，當用酒飛去砂石，晒乾入藥。

全蝎二九一味甘辛，有毒。蝎生東方，色青屬木，足厥陰肝經藥也。故治中風諸風，開風痰，口眼喎斜，半身不遂，語言蹇澀，痎瘧，耳聾，疝氣，風瘡癮疹，小兒風痰驚癇，是亦治風之要藥。

文蛤二九二即五倍子。味酸澀，性微涼，能斂能降。故能降肺火，化痰涎，生津液，解酒毒。治心腹疼痛，夢洩遺精，療腫毒喉痺。止欬嗽消渴，嘔血失血，腸風臟毒，滑洩久痢，痔？下血不止。解蠱毒蟲毒，婦人崩淋帶濁，子腸不收，小兒夜啼，脫肛，俱可為散服之。若煎湯用，可洗赤眼濕爛，皮膚風濕癬癩，腸痔脫肛。為末，可傅金瘡折傷，生肌斂毒。

百藥煎二九三即五倍子釀造者。味酸澀微甘，功用與五倍子頗同。但經釀造而成，其氣稍浮，其味稍甘而純，故用以清痰解渴止嗽，及收斂耗散諸病，作丸噙化為尤佳，及治下焦滑洩諸病，亦更優也。

蝸牛二九四負殼而行者。味鹹，性寒，有小毒。能清火解熱。生研汁飲，消喉痺，止消渴鼻？，通耳聾，治腫毒痔漏，療小兒風熱驚癇。加麝香擣罨臍間，大利小便，亦傅脫肛。及治蜈蚣蠆毒，俱宜研爛傅之。無殼者，名蜒蚰。治熱瘡癰毒腫痛。少入冰片，研塗痔漏脫肛熱痛最良，解蜈蚣毒尤捷。

蚯蚓二九五味鹹，性寒，沉也，陰也，有毒。能解熱毒，利水道。主傷寒癉瘧，黃疸消渴，二便不通。殺蛇瘕三蟲，伏尸鬼疰蟲毒，射罔藥毒。療癲狂喉痺，風熱赤眼，聤耳鼻瘜，瘰？，陰囊熱腫，脫肛。去泥，鹽化為水，治天行瘟疫，大熱狂躁，或小兒風熱癲狂急驚，飲汁最良。亦可塗丹毒漆瘡。炒為末服，可去蚘蟲，亦可傅蛇傷腫痛，蜘蛛傷毒。入？管化汁，可治耳聾及蚰蜒入耳。若中蚯蚓毒者，惟以鹽湯浸洗，或飲一杯，皆可解之。糞名六一泥，可塗火瘡痄腮熱毒，亦止消渴，解瘟疫煩熱狂躁，利小水，通五淋熱閉疼痛。

桑螵蛸二九六即螳螂育子房也。深秋作房，粘著桑枝之上，房長寸許，大如拇指，其內重重有隔，每房有子如蛆卵子是也。味甘微鹹，性平。能益氣益精，助陽生子，療男子虛損，陰痿夢遺，疝瘕遺尿，治女人血閉腰痛，通五淋，利水道。炮熟空心食之，可止小便不禁。

人部童便二九七味鹹，氣寒，沉也，陰也。鹹走血，故善清諸血妄行，止嘔血欬血衄血，血悶熱狂，退陰火，定喘促，降痰滯，解煩熱，利大小兩便，療陽暑中暍聲瘖，撲損瘀血暈絕，難產胎衣不下，及蛇犬諸蟲毒傷。若假熱便溏，胃虛作嘔者，俱不可妄用。

紫河車二九八一名混沌衣。味甘鹹，性溫。能補男婦一切精血虛損，尤治癲癇失志，精神短少，怔忡驚悸，肌肉羸瘦等證，此舊說也。但此物古人用少，而始於陳氏[本草]，自後丹溪復稱其功，遂為時用。予於初年，亦惑於以人補人之說，嘗制用之，及用之再三，則無所奇效。且制用之法，若生擣之，則補不宜生，若燉熟烘熟，則亦猶肉餔之類耳。又嘗見有以酒煮而食之者，後必破腹泄瀉，總亦因其性滑也。近復有以純酒煮膏，去柤收貯，而日服其膏者，較前諸法似為更善。然其既離毛裏，已絕生氣，既無奇效，又胡忍食之，以殘厥子之先天。東方朔曰：銅山西崩，洛鍾東應。此母子自然之理，不可不信，故并述此以勸人少用可也。

血餘二九九味微苦，性溫氣盛，升也，陰中陽也。

在古藥性不過謂其治欬嗽，消瘀血，止五淋，赤白痢疾，療大小便不通，及小兒驚癇，治哽噎，癰疽疔腫，燒灰吹鼻，可止衄血等證。然究其性味之理，則自陰而生，自下而長，血盛則髮盛，最得陰陽之生氣。以火炮制，其色甚黑，大能壯腎，其氣甚雄，大能補肺。此其陰中有陽，靜中有動，在陰可以培形體，壯筋骨，托癰痘；在陽可以益神志，辟寒邪，溫氣海，是誠精氣中最要之藥，較之河車，鹿角膠陰凝重著之輩，相去遠矣。凡補藥中，自人參，熟地之外，首當以此為亞。

人中白三百味鹹，性微涼。能降火清痰，消瘀血，止吐血衄血，退勞熱，清肺癰肺痿，心膈煩熱。燒研為末，大治諸濕潰爛，下疳惡瘡，口齒疳蝕，蟲？腫痛，湯火諸瘡，及諸竅出血，生肌長肉，善解熱毒。或生用為末亦可。

景岳全書卷之四十九終

## 卷之五十德集新方八陣

新方八略引藥不執方，合宜而用，此方之不必有也。方以立法，法以制宜，此方之不可無也。夫方之善者，得其宜也，得其宜者，可為法也；方之不善者，失其宜也，失其宜者，可為鑑也。第法有善不善，人有知不知，必善於知方者，斯可以執方，亦可以不執方，能執方能不執方者，非隨時之人不能也。此方之所不可廢者，正欲以啟發其人耳。

余因選古方之得宜者共若干首，列為八陣，已不為不多矣，第以余觀之，若夫猶有未盡，因復制新方八陣，此其中有心得焉，有經驗焉，有補古之未備焉。凡各方之下，多附加減等法，及分兩之數，俱有出入不一者，正以見方之不可執也；八陣之中，如攻方，寒方之不多及者，以古法既多，不必更為添足也。大都方宜從簡，而余復冗之，不尤鄙乎？

正意在冗中求簡耳，此制方之意也。然用方之意，則猶有說焉：夫意貴圓通，用嫌執滯，則其要也。若但圓無主，則雜亂生而無不可矣，不知疑似間自有一定不易之道，此圓通中不可無執持也；若執一不反，則偏拗生而動相左矣，不知倏忽間每多三因難測之變，此執持中不可無圓活也。

圓活宜從三思，執持須有定見，既能執持，又能圓活，其能方能圓之人乎，而人其為誰哉！

一補略補方之制，補其虛也。凡氣虛者，宜補其上，人參，黃耆之屬是也。精虛者，宜補其下，熟地，枸杞之屬是也。陽虛者，宜補而兼煖，桂，附，乾薑之屬是也。陰虛者，宜補而兼清，門冬，芍藥，生地之屬是也。此固陰陽之治辨也。其有氣因精而虛者，自當補精以化氣；精因氣而虛者，自當補氣以生精。又有陽失陰而離者，不補陰何以收散亡之氣，水失火而敗者，不補火可以甦垂寂之陰？此又陰陽相濟之妙用也。

故善補陽者，必於陰中求陽，則陽得陰助，而生化無窮；善補陰者，必於陽中求陰，則陰得陽升，而源泉不竭。

余故曰：以精氣分陰陽，則陰陽不可離；以寒熱分陰陽，則陰陽不可混，此又陰陽邪正之離合也。故凡陽虛多寒者，宜補以甘溫，而清潤之品非所宜；陰虛多熱者，宜補以甘涼，而辛燥之類不可用。知宜知避，則不惟用補，而八方之制，皆可得而貫通矣。　　二和略和方之制，和其不和者也。凡病兼虛者，補而和之；兼滯者，行而和之；兼寒者，溫而和之；兼熱者，涼而和之，和之為義廣矣。亦猶土兼四氣，其於補瀉溫涼之用，無所不及，務在調平元氣，不失中和之為貴也。

故凡陰虛於下而精血虧損者，忌利小水，如四苓，通草湯之屬是也。陰虛於上而肺熱乾欬者，忌用辛燥，如半夏，蒼朮，細辛，香附，芎，歸，白朮之屬是也。陽虛於上忌消耗，如陳皮，砂仁，木香，檳榔之屬是也。

陽虛於下者忌沉寒，如黃檗，知母，梔子，木通之屬是也。大便溏泄者忌滑利，如二冬，牛膝，蓯蓉，當歸，柴胡，童便之屬是也。表邪未解者忌收斂，如五味，棗仁，地榆，文蛤之屬是也。氣滯者忌閉塞，如黃耆，白朮，薯蕷，甘草之屬是也。經滯者忌寒凝，如門冬，生地，石斛，芩，連之屬是也。凡邪火在上者不宜升，火得升而愈熾矣。沉寒在下者不宜降，陰被降而愈亡矣。諸動者不宜再動，如火動者忌溫煖，血動者忌辛香，汗動者忌蘇散，神動者忌耗傷，凡性味之不靜者皆所當慎，其於剛暴更甚者，則又在不言可知也。

諸靜者不宜再靜，如沉微細弱者脈之靜也，神昏氣怯者陽之靜也，肌體清寒者表之靜也，口腹畏寒者裏之靜也，凡性味之陰柔者，皆所當慎，其於沉寒更甚者，又在不言可知也。夫陽主動，以動濟動，火上添油也，不焦爛乎？陰主靜，以靜益靜，雪上加霜也，不寂滅乎？凡前所論，論其略耳，而書不盡言，言不盡意，能因類而廣之，則存夫其人矣。不知此義，又何和劑之足云。

三攻略攻方之制，攻其實也，凡攻氣者攻其聚，聚可散也。攻血者攻其瘀，瘀可通也。攻積者攻其堅，在臟者可破可培，在經者可鍼可灸也。攻痰者攻其急，真實者暫宜解標，多虛者只宜求本也。但諸病之實有微甚，用攻之法分重輕。

大實者，攻之未及，可以再加；微實者，攻之太過，每因致害，所當慎也。凡病在陽者，不可攻陰，病在胸者，不可攻臟，若此者，邪必乘虛內陷，所謂引賊入寇也。病在陰者勿攻其陽，病在裏者勿攻其表，若此者，病必因誤而甚，所謂自撤藩蔽也。大都治宜用攻，必其邪之甚者也。

其若實邪果甚，自與攻藥相宜，不必雜之補劑。蓋實不嫌攻，若但略加甘滯，便相牽制；虛不嫌補，若但略加消耗，偏覺相妨。所以寒實者最不喜清，熱實者最不喜煖。然實而誤補，不過增病，病增者可解；虛而誤攻，必先脫元，元脫者無治矣，是皆攻法之要也。其或虛中有實，實中有虛，此又當酌其權宜，不在急宜攻，急宜補者之例。

雖然，凡用攻之法，所以除凶剪暴也，亦猶亂世之兵，必不可無，然惟必不得已乃可用之，若或有疑，寧加詳慎。蓋攻雖去邪，無弗傷氣，受益者四，受損者六。故攻之一法，實自古仁人所深忌者，正恐其成之難，敗之易耳。倘任意不思，此其人可知矣。

四散略用散者，散表證也。觀仲景太陽證用麻黃湯，陽明證用升麻葛根湯，少陽證用小柴胡湯，此散表之准繩也。後世宗之，而復不能用之，在不得其意耳。蓋麻黃之氣，峻利而勇，凡太陽經陰邪在表者，寒毒既深，非此不達，故制用此方，非謂太陽經藥必須麻黃也。設以麻黃治陽明，少陽之證，亦寒無不散，第恐性力太過，必反傷其氣，豈謂某經某藥必不可移易，亦不過分其輕重耳。故如陽明之升麻，乾葛，未有不走太陽，少陽者；少陽之柴胡，亦未有不入太陽，陽明者。

但用散之法，當知性力緩急，及氣味寒溫之辨，用得其宜，諸經無不妙也。如麻黃，桂枝，峻散者也；防風，荊芥，紫蘇，平散者也；細辛，白芷，生薑，溫散者也；柴胡，乾葛，薄荷，涼散者也；羌活，蒼朮，能走經去濕而散者也；升麻，川芎，能舉陷上行而散者也。第邪淺者，忌峻利之屬；氣弱者，忌雄悍之屬；熱多者，忌溫燥之屬；寒多者，忌清涼之屬。

凡熱渴煩躁者喜乾葛，而嘔惡者忌之；寒熱往來者宜柴胡，而泄瀉者忌之；寒邪在上者，宜升麻，川芎，而內熱炎升者忌之，此性用之宜忌，所當辨也。至於相配之法，則尤當知要，凡以平兼清，自成涼散；以平兼煖，亦可溫經；宜大溫者，以熱濟熱；宜大涼者，以寒濟寒。此其運用之權，則毫釐進退，自有伸縮之妙，又何必膠柱刻舟，以限無窮之病變哉！此無他，在不知仲景之意耳。

五寒略寒方之制，為清火也，為除熱也。夫火有陰陽，熱分上下。據古方書，咸謂黃連清心，黃芩清肺，石斛，芍藥清脾，龍膽清肝，黃檗清腎，今之用者，多守此法，是亦膠柱法也。大凡寒涼之物，皆能瀉火，豈有涼此而不涼彼者，但當分其輕清重濁，性力微甚，用得其宜則善矣。夫輕清者宜以清上，如黃芩，石斛，連翹，天花之屬是也。重濁者宜於清下，如梔子，黃檗，龍膽，滑石之屬也。性力之厚者能清大熱，如石膏，黃連，蘆薈，苦參，山豆根之屬也。

性力之緩者能清微熱，如地骨皮，玄參，貝母，石斛，童便之屬也。以攻而用者，去實鬱之熱，如大黃，芒硝之屬也。以利而用者，去癃閉之熱，如木通，茵陳，豬苓，澤瀉之屬也。以補而用者，去陰虛枯燥之熱，如生地，二冬，芍藥，梨漿，細甘草之屬也。

方書之分經用藥者，意正在此，但不能明言其意耳。然火之甚者，在上亦宜重濁；火之微者，在下亦可輕清。夫宜涼之熱，皆實熱也。實熱在下，自宜清利，實熱在上，不可升提。蓋火本屬陽，宜從陰治，從陰者宜降，升則反從其陽矣。經曰：高者抑之，義可知也。外如東垣有升陽散火之法，此以表邪生熱者設，不得與伏火內炎者並論。

六熱略熱方之制，為除寒也。夫寒之為病，有寒邪犯於肌表者，有生冷傷於脾胃者，有陰寒中於臟腑者，此皆外來之寒，去所從來，則其治也，是皆人所易知者。至於本來之寒，生於無形無響之間，初無所感，莫測其因，人之病此者最多，人之知此者最少，果何謂哉？觀丹溪曰：氣有餘便是火。余續之曰：氣不足便是寒。夫今人之氣有餘者，能十中之幾？

其有或因稟受，或因喪敗，以致陽氣不足者，多見寒從中生，而陽衰之病，無所不致。第其由來者漸，形見者微，當其未覺也，孰為之意？及其既甚也，始知治難。矧庸醫多有不識，每以假熱為真火，因復斃於無形無響者，又不知其幾許也，故惟高明見道之士，常以陽衰根本為憂，此熱方之不可不預也。凡用熱之法，如乾薑能溫中，亦能散表，嘔惡無汗者宜之。肉桂能行血，善達四肢，血滯多痛者宜之。吳茱萸善煖下焦，腹痛泄瀉者極妙。

肉豆蔻可溫脾腎，飧泄滑利者最奇。胡椒溫胃和中，其類近於蓽茇。丁香止嘔行氣，其煖過於豆仁。補骨脂性降而散閉，故能納氣定喘，止帶濁泄瀉。製附子性行如酒，故無處不到，能救急回陽。至若半夏，南星，細辛，烏藥，良薑，香附，木香，茴香，仙茅，巴戟之屬，皆性溫之當辨者。然用熱之法，尚有其要：以散兼溫者，散寒邪也；以行兼溫者，行寒滯也；以補兼溫者，補虛寒也。第多汗者忌薑，薑能散也。失血者忌桂，桂動血也。氣短氣怯者忌故紙，故紙降氣也。

大凡氣香者，皆不利於氣虛證；味辛香，多不利於見血證，所當慎也。是用熱之概也。至於附子之辨，凡今之用者，必待勢不可為，不得已然後用之，不知回陽之功，當用於陽氣將去之際，便當漸用，以望挽回，若用於既去之後，死灰不可復燃矣，尚何益於事哉。但附子性悍，獨任為難，必得大甘之品如人參，熟地，炙甘草之類，皆是以制其剛而濟其勇，以補倍之，無往不利矣。此壺天中大將軍也，可置之無用之地乎？但知之真而用之善，斯足稱將將之手矣。

七固略固方之制，固其泄也。如久嗽為喘，而氣泄於上者，宜固其肺。久遺成淋，而精脫於下者，宜固其腎。小水不禁者，宜固其膀胱。大便不禁者，宜固其腸臟。汗泄不止者，宜固其皮毛。血泄不止者，宜固其營衛。凡因寒而泄者，當固之以熱；因熱而泄者，當固之以寒。總之，在上者在表者，皆宜固氣，氣主在肺也；在下者在裏者，皆宜固精，精主在腎也。然虛者可固，實者不可固；久者可固，暴者不可固。當固不固，則滄海亦將竭；不當固而固，則閉門延寇也，二者俱當詳酌之。

八因略因方之制，因其可因者也。凡病有相同者，皆可按證而用之，是謂因方。如癰毒之起，腫可敷也；蛇蟲之患，毒可解也；湯火傷其肌膚，熱可散也；跌打傷其筋骨，斷可續也，凡此之類，皆因證而可藥者也。然因中有不可因者，又在乎證同而因不同耳。蓋人之虛實寒熱，各有不齊，表裏陰陽，治當分類，故有宜於此而不宜於彼者，有同於表而不同於裏者。所以病雖相類，而但涉內傷者，便當於血氣中酌其可否之因，不可謂因方之類，盡可因之而用也。因之為用，有因標者，有因本者，勿因此因字而誤因方之義。

景岳全書卷之五十終

## 卷之五十二古方八陣目錄圖集

愚按古方之散列於諸家者，既多且雜，或互見於各門，或彼此之重複，欲通其用，涉獵固難，欲盡收之，徒資莠亂；今余採其要者，類為八陣，曰補、和、攻、散、寒、熱、固、因；八陣之外，復列有婦人、小兒、痘疹、外科之四方；且於諸方之中，仍以類聚，庶乎奇正羅列，緩急並陳，或舍短可以就長，或因此可以校彼，慧眼所及，朗如日星，引而伸之，觸類而長之，因古人之繩墨，得資我之變通，醫中之能事，斯亦先幾一？也，凡我同志，其加省焉。

一曰補陣：存亡之幾，幾在根本，元氣既虧，不補將何以復，故方有補陣。二曰和陣：病有在虛實氣血之間，補之不可，攻之又不可者，欲得其平，須從緩治，故方有和陣。三曰攻陣：邪固疾深，劫如強寇，速宜伐之，不可緩也，故方有攻陣。四曰散陣：邪在肌表，當逐於外，拒之不早，病必日深，故方有散陣。五曰寒陣：陽亢傷陰，陰竭則死，或去其火，或壯其水，故方有寒陣。六曰熱陣：陰極亡陽，陽盡則斃，或袪其寒，或助其火，故方有熱陣。

七曰固陣：元氣既傷，虛而且滑，漏泄日甚，不盡不已，故方有固陣。八曰因陣：病有相同，治有相類，因證用方，亦有不必移易者，故方有因陣。

附列四方：古方於八陣之外，其有未盡者，如婦人有經脈、胎產之異，小兒有養育、驚疳之異，痘疹有出沒、變化之異，外科有經藏、表裏之異，隨幾應變，治有不同，故并列方目於左。

## 卷之五十三圖集古方八陣

補陣四君子湯一治脾胃虛弱，飲食少思，或大便不實，體瘦面黃，或胸膈虛痞，吞酸痰嗽，或脾胃虛弱，善患瘧痢等證。人參，白朮，茯苓，各二錢。炙甘草，一錢。加薑，棗，水煎服。或加粳米百粒。

加味四君湯二治痔漏下血，面色痿黃，怔忡耳鳴，腳軟氣弱，及一切脾胃氣虛，口淡，食不知味，又治氣虛不能攝血，以致下血不禁。人參，白朮，炒，茯苓，炙甘草，黃耆，炙，白扁豆，炒。右水煎服。或為末，每服三錢，滾湯調服。

生附四君湯三方在小兒四三。治脾胃虛寒吐瀉。

五味異功散四治脾胃虛寒，飲食少思，嘔吐，或久患欬嗽，面浮氣逆腹滿等證。人參，白朮，炒，茯苓，炙甘草，陳皮，各一錢。此即四君子湯加陳皮也。右加薑棗，水煎服。

六君子湯五治脾胃虛弱，飲食少思，或久患瘧痢，或食飲難化，或嘔吐吞酸，或欬嗽喘促若虛火等證，須加炮薑，其功尤速。即前四君子湯加陳皮，半夏各一錢五分。

加味六君湯六治一切脾胃虛弱泄瀉，及傷寒病後米穀不化，腸中虛滑，發渴微痛久不瘥者，及治小兒脾疳瀉痢。人參，白朮，黃耆，山藥，甘草，白茯苓，各一兩。砂仁，厚朴，肉豆蔻，？裹煨，各七錢。右每服一兩，用水煎服；或為細末，用米湯調服二錢，不拘時。

香砂六君子湯七治過服涼藥，以致食少作嘔，或中氣虛滯，惡心脹滿等證。人參，白朮，茯苓，半夏，陳皮，各一錢。砂仁，炒，藿香，各八分。炙甘草，六分。右薑水煎服。

《局方》四物湯八治血虛營弱，一切血病，當以此為主。熟地黃，當歸，各三錢。川芎，一錢。芍藥，二錢。水二鍾，煎服。

薛氏加味四物湯九即前方加山梔，柴胡，丹皮。

《正傳》加味四物湯十治血熱陰虛諸痿，四肢軟弱不能舉動。當歸，一錢。五味子，九粒。熟地，三錢。麥冬，黃檗，蒼朮，各一錢。白芍藥，川芎，各七分。人參，黃連，各五分。杜仲，七分半。牛膝，足不軟者不用。知母，各三分。水二鍾，煎一鍾。空心溫服。酒糊丸服亦可。

東垣加減四物湯十一方在寒陣九九。治腸風下血。

柴胡四物湯十二《保命》治日久虛勞，微有寒熱，脈滑而數者。當歸，熟地，芍藥，川芎，各錢半。柴胡，八分。人參，黃芩，半夏，甘草，各三錢。加生薑三片，水煎服。

萬氏柴胡四物湯十三方在痘疹一四三。治疹後餘熱。

奇效四物湯十四方在婦人百十一。治肝經虛熱血崩。

增損四物湯十五方在婦人百十。治脾虛不攝，去血不止。

四物湯十六《元戎》方在攻陣二六。治血虛臟結。

加減四物湯十七《良方》方在婦人百十二。治婦人血積。

四物二連湯十八方在婦人百十三。治婦人陰虛內熱。

《局方》八珍湯十九治氣血兩虛，調和陰陽。即前四君子，四物湯相合也。本方加黃檗，知母，即名補陰八珍湯，方見外科三二。

十全大補湯二十治氣血俱虛，惡寒發熱，自汗盜汗，肢體困倦，眩暈驚悸，晡熱作渴，遺精白濁，二便見血，小便短少，便泄閉結，喘欬下墜等證。即前八珍湯加黃耆，肉桂各一錢。

《局方》人參養榮湯二一治脾肺俱虛，惡寒發熱，肢體瘦倦，食少作瀉，口乾心悸自汗等證。人參，黃耆，當歸，白朮，炙甘草，桂心，陳皮，各一錢。熟地，五味，茯苓，各七分。白芍，錢半。遠志，五分。加薑，棗，水煎服。

《金匱》小建中湯二二治虛勞裏急，腹痛失精，四肢痠疼，手足煩熱，咽乾口燥等證。炙甘草，桂枝，生薑，各三兩。大棗，十二枚。芍藥，六兩。膠飴，一升。右六味，以水七升，煮取三升，去渣，內膠飴，更上微火消解。溫服一升，日三服。嘔家不可用建中湯，以甜故也。按：此即桂枝湯加膠飴也。今方俱改兩為錢，而以阿膠代膠飴，殊失本方之妙矣。

大建中湯二三《金匱》治胸中大寒痛，嘔不能飲食，腹中寒氣上衝，上下疼痛不可觸近。人參，二兩。蜀椒，二合，炒去汗。乾薑，四兩。膠飴。右三味，以水四升，煮取二升，去滓，內膠飴一升，微火煎取一升半。分二次溫服，如一炊頃，可食溫粥覆之。

《局方》十四味大建中湯二四治陽虛氣血不足，腰腳筋骨疼痛，及榮衛失調，積勞虛損，形體羸瘠，短氣嗜臥，漸成勞瘵者。人參，白朮，茯苓，甘草，炙，川芎，當歸，白芍，熟地，黃耆，肉桂，附子，炮，麥冬，半夏，湯洗，肉蓯蓉，酒浸，各等分。右咀。每服五錢，水二鍾，薑三片，棗二枚，煎八分。空心溫服。

八味大建中湯二五治中氣不足，手足厥冷，小腹攣急，或腹滿不食，陰縮多汗，腹中寒痛，唇乾精出，寒熱煩冤，四體痠痛，及無根失守之火出於肌表，而為疹為斑，厥逆嘔吐等證。人參，甘草，炙，各一錢。黃耆，炙。當歸，芍藥，酒炒，桂心，各二錢。半夏，附子，製，各二錢半。右咀。每服五錢，水二鍾，薑三片，棗二枚，煎七分。食前服。

人參建中湯二六治虛勞自汗。即前小建中湯加人參二兩，煎法同。

黃耆建中湯二七治諸虛羸瘠百病。即前小建中湯加黃耆一兩五錢，煎法同。

當歸建中湯二八治婦人血虛自汗。即前小建中湯加當歸二兩，煎法同。

三味建中湯二九治表虛自汗。芍藥，二錢。甘草，一錢。官桂，五分。薑三片，棗一枚，水煎服。

東垣補中益氣湯三十治勞倦傷脾，中氣不足，清陽不升，外感不解，體倦食少，寒熱瘧痢，氣虛不能攝血等證。人參，黃耆，炒，白朮，炒，甘草，炙，各錢半。當歸，一錢。陳皮，五分。升麻，柴胡，各三分。右加薑，棗，水煎。空心午前服。

東垣調中益氣湯三一治濕熱所傷，體重煩悶，口失滋味，或痰嗽稠粘，寒熱不調，體倦少食等證。黃耆，一錢。人參，炙甘草，蒼朮，各五分。橘紅，木香，柴胡，升麻，各二分。水煎。空心服。一方有白芍三分，五味十五粒。

歸脾湯三二治思慮傷脾，不能攝血，致血妄行，或健忘怔忡，驚悸盜汗，嗜臥少食，或大便不調，心脾疼痛，瘧痢鬱結，或因病用藥失宜，剋伐傷脾以致變證者，最宜用之。人參，黃耆，白朮，茯苓，棗仁，各二錢。遠志，當歸，各一錢。木香，炙甘草，各五分。水二鍾，加圓眼肉七枚，煎七分。食遠服。愚意此湯之用木香，特因鬱結疼痛者設，如無痛鬱等證，必須除去木香，以避香燥，豈不於氣虛血動者為尤善乎。又遠志味辛，氣升而散，凡多汗而躁熱者，亦宜酌用。

加味歸脾湯三三治脾經血虛發熱等證。即前方加柴胡，山梔各一錢。

人參湯三四治吐血咯血後宜服，并治吐血不止。人參，一兩，為細末。五更時用雞蛋清調如稀糊。每用二錢，茶匙抄服，服訖卻臥，參盡則效。愚意此方固佳，其或有惡腥者，但以真牛乳稀調燉熟，或溫飲之，凡無火及微火者豈不更妙。一方治吐？咯血不止，用人參為末，以雞子清投新汲水攪勻，調服一，二錢。

獨參湯三五治諸氣虛氣脫，及反胃嘔吐喘促，粥湯入胃即吐，凡諸虛證垂危者。用人參二兩，水一升，煮取四合，乘熱頓服，日再進之。兼以人參煮粥食之尤妙。

奪命散三六治傷寒瘴疾陰陽不明，或誤用藥致病愈困，煩躁發渴，及歸人胎前產後受熱瘴疾。上黨人參，七錢。水二鍾，煎一鍾，去渣，連罐浸新汲水中取冷，一服而盡，若鼻上有汗滴尤妙。

嚴氏參附湯三七

治真陽不足，上氣喘急，呃逆自利，臍腹疼痛，手足厥冷，嘔惡不食，自汗盜汗，氣短頭暈等證。人參，製附子。用須參倍於附，或等分，不拘五錢或一兩，酌宜用薑，水煎服。《良方》有丁香十五粒，名加減參附湯。

參歸湯三八此即團參散，見小兒門十。亦名人參湯，見婦人門七七。治心虛盜汗。人參，當歸，等分。右先用豬心一枚，破作數片，煎湯澄取清汁，煎藥服。

參朮膏三九治中氣虛弱，諸藥不應，或因用藥失宜，耗傷元氣，虛證蜂起，但用此藥補其中氣，諸證自愈。人參，白朮，等分。用水煎膏，化服之。一方用白朮一斤，人參四兩，切片，以流水十五碗浸一宿，桑柴文武火煎取濃汁，再用重湯熬膏，入真白蜜收之，每以白湯點服。

參朮湯四十治氣虛顫掉，泄瀉嘔吐等證。人參，白朮，黃耆，各二錢。白茯苓，陳皮，炙甘草，各一錢。甚者加製附子一錢。水二鍾，煎八分。食遠服。

仲景朮附湯四一一名白朮附子湯。治中寒中氣不足，四肢逆冷，口噤，牙關緊急，痰盛脈弱，風虛頭眩，頭重苦極，不知食味。白朮，二兩。炙甘草，一兩。附子，一兩半，炮去皮。每用五六錢，薑五片，棗一枚，水一鍾半，煎七分。食遠溫服。或用此化蘇合丸，連進三服效。

《濟生》朮附湯四二治寒濕腰痛重冷，小便自利。白朮，附子，製，各一兩。杜仲，炒，半兩。右咀，每服四錢，入薑煎服。

嚴氏耆附湯四三治氣虛陽弱，虛汗倦怠。黃耆，蜜炙，製附子，等分。每服四錢，水一鍾，薑五片，煎六分。食遠服。

《寶鑑》當歸補血湯四四治血氣損傷，或因誤攻致虛，肌熱口渴，目赤面紅，脈大而虛，重按全無，及病因饑飽勞役者。黃耆，炙，一兩。當歸，酒洗，三錢。水一鍾半，煎八分。食遠服。

《濟生》黃耆湯四五治喜怒驚恐房勞，致陰陽偏虛者，或自汗盜汗不止。黃耆，蜜炙，熟地，白茯苓，天門冬，麻黃根，肉桂，龍骨，各一錢。小麥，炒，五味子，防風，各八分。當歸，炙甘草，各七分。水二鍾，薑三片，煎服。如冷汗，加熟附子二片。發熱自汗，加石斛一錢。

《良方》黃耆湯四六方在婦人九安胎，治腹痛。

魏氏大補黃耆湯四七治虛弱自汗。人參，白茯苓，肉蓯蓉，熟地，各一錢。黃耆，白朮，當歸，山茱萸，防風，各八分。炙甘草，肉桂，各四分。五味子，十一粒。水一鍾半，加薑三片，棗一枚，煎七分。不拘時服。

東垣神效黃耆湯四八治渾身或頭面手足麻木不仁，目緊縮小，及羞明畏日，視物不明。黃耆，二錢。人參，八分。炙甘草，蔓荊子，芍藥，各一錢。陳皮，五分。水煎，臨臥熱服。如麻木不仁，雖有熱證，不得用黃檗，但加黃耆。

黃耆六一湯四九治陰陽俱虛盜汗。黃耆，蜜炙，六錢。炙甘草，一錢。水一鍾半，煎八分。食遠服。

玉屏風散五十治表虛自汗。黃耆，蜜炙，防風，各一錢。白朮，炒，二錢。水一鍾，薑三片，煎服。

《良方》潤神散五一治勞瘵憎寒壯熱，口乾咽燥，自汗疲倦煩躁。人參，麥門冬，黃耆，桔梗，淡竹葉，炙甘草，等分。右每服一兩，水煎服。如自汗，加小麥同煎。

當歸六黃湯五二方在寒陣六五。治陰虛血熱盜汗神效。

參苓散五三治睡中汗出。人參，酸棗仁，白茯苓，各等分。右為細末。每服三錢，食遠米飲調下。大人小兒皆可服。

《和劑》參苓白朮散五四治脾胃虛弱，飲食不進，嘔吐泄瀉，或久瀉或大病後，調助脾胃。人參，山藥，炒，白扁豆，去皮，薑汁炒，蓮肉，去心，各一斤半。白朮，二斤，米泔浸炒。桔梗，炒黃色，砂仁，薏仁，炒，白茯苓，去皮，炙甘草，各一斤。右為細末。每服二錢，米湯調下。或加薑，棗水煎服。或煉蜜丸，桐子大，每服七八十丸，空心米飲，白湯任下。

七味白朮散五五方在小兒七。治脾虛熱渴。

《醫錄》生脈散五六治熱傷元氣，肢體倦怠，氣短口渴，汗出不止，或金為火制，水失所生，而致欬嗽喘促，肢體痿弱，腳乾眼黑等證。人參，五錢。麥冬，五味子，各三錢。水煎服。此方以生脈為名，故俗醫之治脈脫者每多用此，是豈知脈脫由陽氣，豈麥冬，五味之所宜乎？見亦淺矣。

五味子湯五七治喘促，脈伏而數，或虛煩作渴。五味子，一錢。人參，麥冬，杏仁，橘紅，各一錢五分。水二鍾，薑三片，棗二枚，煎八分。無時服。

陳氏五味子湯五八治腎水枯涸，口燥舌乾。五味子，麥門冬，各一兩。黃耆，炒，三兩。人參，二兩。粉草，炙，五錢。右每服五錢，水煎。日夜服數劑。

人參胡桃湯五九治喘急不能臥。人參，錢半。胡桃肉，五枚，泡去皮。水一鍾半，薑三片，棗一枚，煎八分。食後溫服。

丹溪瓊玉膏六十治虛勞乾欬嗽，或好酒者久嗽尤效。人參，十二兩。白茯苓，十五兩。

白蜜，五斤，熬去沫。琥珀，沉香，各五錢。大生地，十斤，以銀石器杵取自然汁。右先以地黃汁同蜜熬沸，攪勻，用密絹濾過，將人參等為極細末，和蜜汁入磁，銀瓶內，用綿紙十餘層加箬封紮瓶口，入砂鍋或銅鍋，以桑柴火，長流水沒瓶煮三晝夜，取出換油蠟紙紮口，懸浸井中半日以出火氣，提起仍煮半日，以去水氣，然後收藏。每日清晨及午後，取三匙，用溫酒一兩許調服，或白湯亦可。製須淨室，忌雞，犬，婦人。本方原無琥珀，沉香二味，乃臞仙加入者，云奇效異常，今並錄其方。

補肺湯六一治勞嗽。人參，黃耆，北五味，紫菀，各七分半。熟地黃，桑白皮，各錢半。水二鍾，煎八分，入蜜少許。食遠溫服。

楊氏寧肺湯六二治榮衛俱虛，發熱自汗，欬嗽痰涎，肺氣喘急，唾膿。人參，茯苓，當歸，白芍藥，白朮，甘草，炙，川芎，熟地黃，麥門冬，五味，桑白皮，各七分。阿膠，炒，一錢。水二鍾，薑三片，紫蘇五葉，煎八分。食遠服。

《聖惠》寧肺散六三方在固陣六。治久嗽，收澀之劑。

鳳髓湯六四治欬嗽，大能潤肺。牛髓，一斤，胻骨中者。白蜜，半斤。乾山藥，四兩，炒。杏仁，四兩，去皮尖，研如泥。胡桃仁，去皮四兩，另研。

右將牛髓，白蜜用砂鍋熬沸，以絹濾去渣，盛磁瓶內，將杏仁等三味同入瓶內，以紙密封瓶口，重湯煮一日夜，取出冷定。每空心以白湯化服一二匙。

《良方》蜜酥煎六五治欬嗽胸痛，上氣喘壅。此為邪搏於肺，氣不宣通，故欬而喘，氣上逆，面目浮腫。此方非獨治嗽，兼補虛損，去風燥，悅肌膚，婦人服之尤佳。白沙蜜，一升。牛酥，一升。杏仁，三升，去皮尖，研如泥。右將杏仁於磁盆中用水研取汁五升，以淨銅鍋先傾汁三升，熬減其半，又傾汁二升，再以微火熬減至一升許，即入蜜，酥二味煎熟，其藥乃成，貯於淨磁器中。每日三次，以溫酒或米飲，白湯調服一匙，服至七日，唾色變白，二七唾稀，三七嗽止。

醍醐膏六六治一切欬血肺疾。用好牛酥五斤，鎔三遍，凝取當出醍醐，含服一合即瘥。

《良方》黃耆散六七治嗽久勞嗽唾血。黃耆，蜜炙，糯米，炒。阿膠，炒，等分。右為細末。每服二錢，米飲調下。

《拔萃》五味黃耆散六八治欬嗽咯血成勞，眼睛疼痛，四肢困倦，腳膝無力。五味子，人參，芍藥，甘草，各五分。黃耆，桔梗，各錢半。熟地，麥冬，各一錢。水二鍾，煎八分。食後溫服。

黃耆益損湯六九治男婦諸虛百損，五勞七傷，骨蒸潮熱，百節疼痛，盜汗驚惕，咽燥唇焦，憔瘦少力，欬嗽多痰，咯吐？血，寒熱往來，頰赤昏倦少食，服熱藥則熱煩躁滿，服寒藥則膈滿腹痛，及大病後榮衛不調，或婦人產後血氣未足，俱宜服此。人參，黃耆，當歸，熟地黃，白朮，川芎，芍藥，麥冬，甘草，茯苓，山藥，五味子，木香，石斛，肉桂，丹皮，等分。右咀。每服一兩，水一鍾半，薑五片，棗二枚，小麥五十粒，烏梅一個，煎七分。食前服。

《元戎》地黃散七十治？血往來久不愈。生地黃，熟地黃，地骨皮，枸杞子。右等分，焙乾為細末。每服二錢，蜜湯調下，不拘時。

《良方》柔脾湯七一治虛熱吐血，？血，汗出。甘草，炒，白芍藥，炒，黃耆，炒，各半兩。熟地黃，兩半。右每服五，七錢，水煎服。世治吐血並用竹茹，地黃，藕汁，童便，此亦不可拘泥。如陽乘於陰，血得熱則流散，經水沸溢，理宜涼解，以大黃，犀角之類。如陰乘於陽，所謂天寒地凍，水凝成冰，須當溫散，宜乾薑，肉桂，或理中湯之類。

東垣麥門冬飲子七二治吐血久不愈者。麥門冬，黃耆，各一錢。人參，歸身，生地，各五分。五味子，十粒。右？咀。水煎服。

《拔萃》麥門冬飲子七三治脾胃虛，氣促氣弱，精神短少，？血吐血，氣虛不能攝血者。麥冬，當歸，當歸，芍藥，紫菀，各一錢。人參，黃耆，各八分。甘草，五分。五味子，九粒。水二鍾，煎一鍾。食後服。

《家抄》麥門冬飲七四方在寒陣四七。治虛火欬嗽，陰虛勞損。

麥門冬湯七五方在寒陣四四。治肺熱欬嗽見血。

萬氏麥門冬湯七六方在痘疹一四二。治表邪內熱欬嗽。

麥門冬散七七治鼻？。麥門冬，生地，各一錢。白芍藥，蒲黃，各二錢。水二盞，薑三片，煎八分。食後溫服。

旋神飲七八治勞瘵憎寒壯熱，口乾咽燥，自汗煩躁，欬嗽唾血，瘦劇困倦。人參，白朮，黃耆，當歸，熟地黃，麥門冬，白芍藥，茯神，白茯苓，蓮肉，五味子，炙甘草，桔梗，半夏？，各五分。水一鍾半，紅棗一枚，烏梅一個，煎七分。食遠服。如嗽，加阿膠。胸滿，加木香，以濕紙包，炮用，或加沉香亦可。如不思飲食，加扁豆炒用。

《醫統》養心湯七九治體質素弱，或病後思慮過多，心虛驚悸不寐。歸身，生地，熟地，茯神，各一錢。人參，錢半。麥冬，錢半。棗仁，柏子仁，各八分。炙甘草，四分。五味子，十五粒。加燈心，蓮子，水煎八分服。

錢氏養心湯八十方在小兒五九。治心虛驚癇。

正心湯八一治七情五志久逆，心風妄言妄笑，不知所苦。人參，當歸，酒洗，生地黃，茯神，各一錢。羚羊角，鎊為末，棗仁，炒研，甘草，炙，遠志，製，各八分。水一鍾半，蓮子七枚，煎七分，入羚羊角末，麝香半分，和勻。食後臨臥服。

開心散八二治好忘。後定志丸稍勝於此（百十六）。人參，遠志，各二錢半。石菖蒲，一兩。白茯苓，二兩。右為細末。每服一錢，食後米飲調下。

《局方》茯苓補心湯八三治心慮過多，心神潰亂，煩躁不寐。白茯苓，白茯神，麥門冬，生地黃，當歸，半夏？，陳皮，各一錢。甘草，五分。右加竹葉，燈心同煎服。

酸棗仁湯八四治病後氣血俱虛，內亡津液，煩熱，諸虛不眠者。棗仁，微炒，人參，各一錢。麥冬，三錢。竹茹，二錢。加龍眼肉五枚煎服，無時。

《秘傳》酸棗仁湯八五治心腎水火不交，精血虛耗，痰飲內蓄，怔忡恍惚，夜臥不安。棗仁，炒，遠志，黃耆，白茯苓，蓮肉，去心，當歸，人參，茯神，各一錢。陳皮，炙甘草，各五分。水一鍾半，加生薑三片，棗一枚，煎七分。日一服，臨臥一服。

仲景酸棗仁湯八六治虛勞虛損不得眠。酸棗仁，二升。甘草，一兩。知母，茯苓，川芎，各二兩。（《深師方》仍有生薑二兩）右五味，以水八升，煮酸棗仁得六升，內諸藥再煮取三升，分溫三服。

錢氏酸棗仁湯八七方在小兒六二。治心肺虛熱煩躁。

遠志湯八八治心虛煩熱，夜臥不寧，及病後虛煩。遠志，黑豆，甘草同煮，黃耆，當歸，麥冬，棗仁，炒，石斛，各錢半。人參，茯神，各七分。甘草，五分。水二鍾，煎八分。食遠服。煩甚者，加竹葉，知母。

遠志飲子八九治心勞虛寒，夢寐驚悸。遠志肉，茯神，人參，當歸，酒浸，棗仁，黃耆，肉桂，各一兩。炙甘草，五錢。右？咀。每服一兩，水一鍾半，薑五片煎服，無時。

東垣聖愈湯九十治血虛心煩，睡臥不寧，或五心煩熱。人參，川芎，當歸，熟地黃，酒拌蒸，生地黃，酒拌，黃耆，炙，各一錢。右水煎服。

益榮湯九一治思慮過度，心血耗傷，怔忡恍惚不寐。人參，一錢。芍樂，棗仁，柏子仁，各五分。當歸，黃耆，茯神，各一錢。紫石英，五分。遠志，甘草，木香，各三分。水一鍾半，薑三片，棗一枚，煎八分服。

《元戎》逍遙散九二治肝脾血虛，及鬱怒傷肝，少血目暗，發熱？痛等證。當歸，芍藥，白朮，茯神，甘草，柴胡，各等分。右薑，水煎服。

薛氏加味逍遙散九三治肝脾血虛，發熱，小水不利。即前逍遙散加丹皮，梔子各七分。

生薑汁煎九四治噎食不下，咽喉閉塞，胸膈煩悶。生薑汁，白蜜，牛酥，各五兩。人參，百合，各二兩。右入銅銚中，以慢火熬膏。每用一二匙，用人參百合湯調下，或嚥下。

《局方》胃風湯九五治風冷乘虛入客腸胃，水穀不化，泄瀉注下，及腸胃濕毒，下如豆汁，或下瘀血，日夜無度。人參，白朮，茯苓，當歸，川芎，白芍藥，肉桂，等分。右為粗散。每服二錢，入粟米數粒同煎。食前服。此方名為治風而實非治風，乃補血和血，益胃氣之藥，下血痢而挾虛者，實可倚仗，出太陽桂苓湯例藥也。

《選要》十寶湯九六治冷痢虛甚，下物如魚腦，三服愈。黃耆，炙，四錢。熟地黃，人參，白朮，白芍藥，當歸，茯苓，半夏，五味子，肉桂，各一錢。甘草，炙，五分。水一鍾，薑三片，烏梅一個，煎七分。食遠服。

《良方》當歸黃耆湯九七治妊娠下痢，腹痛小便澀。當歸，炒，黃耆，各一兩。糯米，一合。水二鍾，煎一鍾。溫服。　　《局方》大防風湯九八治足三陰虧損，寒濕外邪乘虛內侵，患鶴膝，附骨等疽，不問已潰未潰，宜先用此。及治痢後腳膝軟痛，不能動履，名曰痢後風。此藥祛風順氣，活血壯筋骨，行履如故。人參，白朮，防風，羌活，各二錢。黃耆，一錢。熟地，杜仲，各二錢。官桂，甘草，炙，各五分。白芍，牛膝，附子，各一錢。川芎，錢半。水煎服。一方有當歸，無官桂，加薑七片。

河間地黃飲子九九治舌瘖不能言，足廢不能行，此謂少陰氣厥不至，急當溫之，名曰痱證。凡陰虛有二，有陰中之水虛，有陰中之火虛，此治火虛之劑。熟地，巴戟，去心，山茱萸，肉蓯蓉，酒浸，附子，石斛，五味，石菖蒲，茯苓，遠志，官桂，麥門冬。右等分，每服五錢，入薄荷少許，薑，棗煎服。

金櫻膏百治虛勞遺精，白濁最效。金櫻子，經霜後採紅熟者，撞去刺，切開去核，搗碎煮之，濾榨淨汁用，熬成膏，人參，桑螵蛸，新瓦焙燥，山藥，各二兩。杜仲，薑汁炒，益智仁，各一兩。薏仁，山茱萸，芡實，枸杞，各四兩。青鹽，三錢。右咀。用水同熬二次，去渣，熬成膏，將金櫻膏對半和勻。空心白湯下三，四匙。

心虛白濁歌百一白濁皆因心氣虛，不應只作腎虛醫。四君子湯加遠志，一服之間見效奇。

劫勞散百二方在婦人一二四。治虛勞欬嗽，盜汗發熱。

益氣補腎湯百三治氣虛眩暈。人參，黃耆，各一錢二分。白朮，二錢。白茯苓，一錢。山藥，山茱萸，各錢半。炙甘草，五分。水二鍾，棗二枚，煎八分。食前服。

《元戎》當歸酒百四治血虛頭痛欲裂。當歸一兩。好酒，一升。煮取六合服之。

人參丸百五寧心益智，安神固精。人參，茯苓，茯神，棗仁，遠志，益智，牡蠣，各五錢。硃砂，二錢半。為末，棗肉丸服。

《千金》人參固本丸百六治脾虛煩熱，金水不足，及肺氣燥熱，作渴作嗽，或小便短少赤色，澀滯如淋，大便燥結，此陰虛有火之聖藥也。人參，二兩。天冬，炒，麥冬，炒，生地黃，熟地黃，各四兩。蜜丸，桐子大。每服五六十丸，空心溫酒或淡鹽湯下。中寒之人不可服。如欲作膏，俟煎成，外加白蜜四兩。

團參丸百七治吐血欬嗽服涼藥不得者。團參散方在小兒十。人參，黃耆，飛羅？，各一兩。右為細末，滴水和丸，桐子大。每服五七十丸，茅根湯下。

天王補心丹百八寧心保神，固精益血，壯力強志，令人不忘，去煩熱，除驚悸，清三焦，解乾渴，育養心氣。此方之傳，未考所自。《道藏》偈云：昔志公和尚日夜講娙，鄧天王憫其勞者也，錫之此方，因以名焉。生地黃，四兩，洗淨。人參，玄參，炒，丹參，炒，遠志，炒，桔梗，各五錢。白茯苓，五錢。五味，炒，當歸，酒洗，麥冬，炒，天冬，炒，柏子仁，炒，酸棗仁，炒，各一兩。右為細末，煉蜜為丸，每兩分作十丸，金箔為衣。每服一丸，燈心棗湯化下，食遠臨臥服。或作小丸亦可。

《類方》：如前方，內多黃連二兩，酒炒。《醫統》方：此較前多百部，菖蒲，杜仲三味。生地黃，二兩，用砂仁五錢，茯苓一兩同煮，去砂仁不用。人參，玄參，丹參，遠志，柏子仁，炒，棗仁，炒，白茯神，杜仲，製，百部，各一兩。歸身，一兩六錢。天冬，麥冬，各一兩二錢。桔梗，八錢。五味，石菖蒲，各五錢。《得效》方用熟地，不用生地，餘如《醫統》，又外加茯苓，炙甘草，共一十八味，分兩俱各等分。按：右方惟前十三味者，乃《道藏經》本方。此外各有不同，亦惟隨宜擇用可也。

《百一》補心神效丸百九黃耆，蜜炙，茯神，人參，各四兩。遠志，製，二兩。熟地黃，三兩。棗仁，炒，柏子仁，另研，五味子，各二兩。硃砂，一兩，另研。右為末，煉蜜丸，桐子大。每服五十丸，米飲，溫酒任下。盜汗不止，麥麩湯下。夢遺失精，人參龍骨湯下。卒暴心痛，乳香湯下。虛煩發熱，麥門冬湯下。吐血，人參湯下。大便下血，地榆湯下。小便出血，茯苓車前子湯下。中風不語，薄荷生薑湯下。風癇痰氣，防風湯下。

《局方》平補鎮心丹百十治心血不足，時或怔忡，夜多亂夢，如墮岸谷。常服安心腎，益榮衛。人參，龍齒，各二兩五錢。白茯苓，茯神，麥冬，五味，各一兩二錢半。車前子，遠志，製，天冬，山藥，薑汁炒，熟地，酒蒸，各一兩半。硃砂，兩半，為衣。棗仁，炒，三錢。煉蜜丸，桐子大。每服八九十丸，早晚米飲或溫酒下。一方有肉桂一兩二錢五分。一方有當歸，柏子仁，石菖蒲。

《集驗》柏子心養心丸百十一治心勞太過，神不守舍，合眼則夢，遺洩不常。柏子仁，鮮白不油者，以紙包槌去油，白茯神，酸棗仁，生地黃，當歸身，各二兩。五味子，辰砂，細研，犀角，鎊，甘草，各半兩。右為末，煉蜜丸如芡實大，金箔為衣。午後臨臥各津嚼一丸。

古庵心腎丸百十二治水火不濟，心下怔忡，夜多盜汗，便赤夢遺。牛膝，酒浸，蓯蓉，酒浸，熟地黃，各二兩。菟絲子，酒煮，三兩。人參，黃耆，蜜炙，當歸，酒浸，山藥，炒，鹿茸，酥炙，附子，炮去皮臍，茯神，五味子，龍骨，煆，遠志，甘草湯浸剝，薑汁妙，各一兩。右為細末，酒煮？糊丸，桐子大。每服百丸，空心棗湯或清湯送下。

《濟生》遠志丸百十三治心神恍惚不寧，夢泄遺精。人參，茯神，白茯苓，龍齒，遠志，薑湯浸炒，石菖蒲，各二兩。蜜丸，桐子大，硃砂為衣。每服七八十丸，空心鹽湯下。

寧志丸百十四治怔忡驚悸癲癇。《得效》寧志丸，方在和陣三百六十，與此稍同。人參，棗仁，酒浸，茯苓，柏子仁，當歸，遠志，酒浸，茯神，石菖蒲，琥珀，各五錢。乳香，硃砂，各三錢。右為末，煉蜜丸，桐子大。每服三五十丸，食後棗湯下。

寧志膏百十五治因驚失志。人參，棗仁，泡去皮，紙炒，硃砂，各半兩。滴乳香，一錢，另研。右為末，煉蜜丸，彈子大。每服十丸，薄荷湯下。

定志丸百十六治心氣不足，驚悸恐怯，或語鬼神，喜笑，及目不能近視，反能遠視，乃陽氣不足也，宜此方主之。此方與前開心散小異（八三）。人參，茯苓，各二兩。菖蒲，遠志，製，各一兩。煉蜜丸，桐子大，硃砂為衣。每服五七十丸，米飲下。

《拔萃》八物定志丸百十七補心神，安魂魄，去熱除痰。人參，一兩半。石菖蒲，茯神，遠志，製，各一兩。麥門冬，白朮，各五錢。硃砂，一錢。牛黃，二錢，另研。右為細末，煉蜜丸，桐子大，硃砂為衣。每服五十丸，米飲下。一方有茯苓一兩。　　十四友丸百十八治驚悸怔忡。人參，黃耆，當歸，生地黃，遠志，茯神，茯苓，棗仁，泡去皮，隔紙炒，阿膠，炒，龍齒，紫石英，薄荷，硃砂，各一兩。右為末，煉蜜丸，桐子大。每服五七十丸，食後臨臥棗湯下。

《秘驗》琥珀多寐丸百十九治健忘恍惚，神虛不寐。真琥珀，真羚羊角，細鎊，人參，白茯神，遠志，製，甘草，等分。右為細末，豬心血和煉蜜丸，芡實大，金箔為衣。每服一丸，燈心湯嚼下。

《金匱》六味地黃丸百二十即《金匱》腎氣丸，亦名地黃丸。治腎水虧損，小便淋閉，頭目眩暈，腰腿痠軟，陰虛發熱，自汗盜汗，憔悴瘦弱，精神疲困，失血失音，水泛為痰，病為腫脹，壯水制火之劑也。熟地黃，八兩，蒸擣。山茱萸，山藥，炒，各四兩。丹皮，澤瀉，白茯苓，各三兩。右為細末，和地黃膏加煉蜜為丸，桐子大。每服七八十丸，空心食前滾白湯，或淡鹽湯任下。此方用水煎湯，即名六味地黃湯，下八味丸亦同。

崔氏八味地黃丸一二一治命門火衰，不能生土，以致脾胃虛寒，飲食少思，大便不實，或下元冷憊，臍腹疼痛等證。王太僕曰：益火之源以消陰翳，即此謂也。即前六味地黃丸加肉桂，製附子各一兩。　　陳氏加減八味丸一二二治腎水不足，虛火上炎，發熱作渴，口舌生瘡，或牙根潰蝕，咽喉疼痛，寢汗憔悴等證。此臨川陳自明方。李氏云：凡發背之熱，未有不自腎虛而得之者，必須五更服加減八味丸。即前六味丸加肉桂兩，五味子四兩炒用。內澤瀉切片，蒸五次焙用。一方五味止用一兩。

《良方》益陰腎氣丸一二三治陰虛潮熱盜汗，煩熱作渴，筋骨疼痛，月經不調等證。即前六味丸加當歸，生地各四兩，五味子二兩。

薛氏加減《金匱》腎氣丸一二四治脾腎陽虛，不能行水，小便不利，腰重腳腫，或肚腹腫脹，四肢浮腫，或喘急痰盛，已成臌證，其效如神。此證多因脾胃虛弱，或治失其宜，元氣復傷而變此證。若非速救腎中之火，則陽氣不充於下，何以生土？土虛又可以製水？此必用之劑也，苟不知此，必不能救。若病在燃眉，當變丸為湯治之。熟地，四兩，酒拌蒸。山藥，山茱萸，川牛膝，丹皮，澤瀉，車前子，肉桂，各一兩。白苓苓，三兩。附子，製，五錢。右為末，煉蜜同地黃膏搗丸，桐子大。每服七八十丸，空心米飲下。

丹溪滋陰大補丸一二五治諸虛不足，腰腿疼痛，行步無力。壯元陽，益腎水。熟地，二兩。山藥，炒，牛膝，各兩半。山茱萸，杜仲，巴戟肉，白茯苓，五味子，小茴香，炒，肉蓯蓉，酒洗去甲，新瓦焙乾，遠志，甘草湯煮，晒乾，各一兩。石菖蒲，枸杞，各五錢。右為末，紅棗肉和或煉蜜為丸，桐子大。每服七八十丸，空心淡鹽湯或溫酒任下。

大造丸一二六方在寒陣一五六。治陰虛血熱諸證。

《秘方》全鹿丸一二七此藥能補諸虛百損，五勞七傷，功效不能盡述。人製一料服之，可以延年一紀。其法須四人共製一鹿，分而服之，逾年又共製之，四人共製四年，則每人得一全鹿。若一人獨製一料，恐久留變壞，藥力不全矣。中鹿一隻，縛殺之，退去毛，將肚雜洗淨，同鹿肉加酒煮熟，將肉橫切，焙乾為末；取皮同雜仍入原湯熬膏，和藥末，肉末加煉蜜和搗為丸。

其骨須酥炙為末，同入之。人參，白朮，炒，茯苓，炙甘草，當歸，川芎，生地黃，黃耆，蜜炙，天門冬，麥門冬，枸杞，杜仲，鹽水炒，牛膝，酒拌蒸，山藥，炒，芡實，炒，菟絲，製，五味子，鎖陽，酒拌蒸，肉蓯蓉，破故，酒炒，巴戟肉，胡蘆巴，酒拌蒸，川續斷，覆盆子，酒拌蒸，楮實子，酒拌蒸，秋石，陳皮，上各一斤。

川椒，去目，炒，小茴香，炒，沉香，青鹽，各半斤。右先須精製諸藥為末，和勻一處，候鹿膠成就，和搗為丸，桐子大，焙乾。用生黃絹作小袋五十條，每袋約盛一斤，懸置透風處，用盡一袋，又取一袋。陰濕天須用火烘一二次為妙。每服八九十丸，空心臨臥薑湯，鹽湯，白湯任下，冬月溫酒亦可。

《青囊》仙傳斑龍丸一二八壯精神，除百病，養氣血，補百損，老人虛人常服，延年益壽。昔蜀中有道士酣歌酒肆曰：尾閭不禁滄海竭，九轉金丹都慢說，惟有斑龍頂上珠，能補玉堂關下血。真人仲源索方傳世。鹿角膠，鹿角霜，柏子仁，菟絲子，製，熟地黃，各八兩。白茯苓，補骨脂，各四兩。右將膠先溶化，量入無灰酒打糊丸，桐子大。每服六七十丸，空心淡鹽湯或酒任下。

《秘驗》斑龍二至百補丸一二九此藥固本保元，生精養血，培復天真，大補虛損，益五內，除骨蒸，壯元陽，多子嗣，充血脈，強健筋骸，美顏色，增延壽算，聰明耳目，潤澤髭鬚，真王道奇品之方，功難盡述也。鹿角，五十兩為則，取新角連腦骨者佳，鋸長二寸許，用米泔浸一宿，刷洗淨，同後藥入罈煮膠。黃精，八兩。枸杞，懷熟地，菟絲子，淘洗淨，金櫻子，去毛，子，各四兩。

天門冬，去心，麥門冬，去心，川牛膝，龍眼肉，楮實子，各二兩。已上十味，同角入金華好罈，層層放實，以新汲淡水入罈平肩，用蜜梭布四層包口，以新磚壓之，置大鍋中井字架上，以木甑蓋好，重湯煮三日夜，毋得間斷火候。傍用小鍋燒滾水，不時添注罈內，并鍋水勿使乾涸。日足取起，濾去滓，將汁用羅底絹絞出，入淨砂鍋內；文火熬成膏，約一斤半，外煉蜜二斤，滴水成珠，攙入調和後藥，杵合為丸。

鹿角霜，十兩。人參，五兩。黃耆，蜜炙。芡實，炒。白茯苓，山藥，炒。山茱萸，生地黃，酒洗，飯上蒸過，知母，鹽水炒，各四兩。北五味子，一兩。夏月加川黃檗四兩，炒褐色。以上十味為細末，用前膏和勻，木杵搗丸，桐子大。空心淡鹽湯送下百餘丸，隨用煮熟蓮肉或乾棗數枚壓之，俾納丹田也。

《正傳》鹿角膠丸百三十治血氣虧損，兩足痿弱，不能行動，久臥床褥者，神效。鹿角膠，一斤。鹿角霜，熟地，各半兩。當歸四兩。人參，牛膝，菟絲子，製，白茯苓，各三兩。白朮，杜仲，各二兩。虎脛骨，酥炙，龜板，酥炙，各一兩。右為末，先將鹿角膠用無灰酒二鍾溶化，加煉蜜擣丸，桐子大。每服百丸，空心鹽薑湯下。

鹿茸丸一三一治腳氣腿腕生瘡，及陰虛下元痿弱，欬嗽等證。鹿茸，酥炙，另搗成泥，五味子，當歸，熟地黃，各等分。酒糊和丸，桐子大。每服四五十丸，溫酒或鹽湯任下。

《集驗》鹿茸丸一三二治諸虛勞倦，補心腎，益氣血。鹿茸，酥炙，熟地黃，當歸，枸杞，棗仁，炒，附子，製，牛膝，遠志，薑汁浸炒，山藥，沉香，肉蓯蓉，酒浸，各二兩。麝香，五分。煉蜜丸，桐子大。每服五十丸，鹽湯下。

《三因》鹿茸丸一三三治失志傷腎，腎虛消渴，小便無度。鹿茸，酥炙，麥門冬，熟地黃，黃耆，炙，五味，肉蓯蓉，雞內金，酒炒，山茱萸，破故紙，炒，各七錢。茯苓，人參，牛膝，酒浸，玄參，地骨皮，各半兩。右為末，煉蜜丸，桐子大。每服七八十丸，米飲下。

《本事》麋茸丸一三四治腎虛腰痛，不能轉側。麋茸，鹿茸亦可，菟絲子，製，各一兩。舶茴香，五錢。右為末，以羊腎二對，用酒煮爛，去膜，研如泥，和丸，桐子大，陰乾。如太乾，以酒糊佐之。每服三五十丸，溫酒或鹽湯下。

楊氏還少丹一三五治脾腎虛寒，飲食少思，發熱盜汗，遺精白濁，真氣虧損，肌體瘦弱等證。熟地黃二兩。山藥，山茱萸，杜仲，薑湯炒，枸杞，二兩。牛膝，酒浸，遠志，薑汁浸炒，肉蓯蓉，酒浸，北五味，川續斷，楮實子，舶茴香，菟絲子，製，巴戟肉，餘各一兩。右為細末，煉蜜丸，桐子大。每服五十丸，空心鹽酒下。

《局方》無比山藥丸一三六治諸虛損傷，肌肉消瘦，耳聾目暗。常服壯筋骨，益腎水，令人不老。山藥，二兩。菟絲子，三兩，酒浸煮。五味，揀淨，六兩。肉蓯蓉，四兩，切片酒浸，焙。杜仲，三兩，酒炒。牛膝，一兩，酒浸蒸。熟地，澤瀉，山茱萸，茯苓，巴戟肉，赤石脂，各一兩。右為細末，煉蜜和丸，桐子大。每服三五十丸，食前溫酒或米飲下。

還元丹一三七一名延年益壽不老丹。此藥大補元氣。服一月自覺異常，功效不可盡述。按，此方為陰虛血熱者宜之，諸陽虛者不可用。

何首烏，半斤，用米泔水浸軟，竹刀刮去皮，分四製。忌鐵器，以砂鍋，瓦器盛酒拌芝麻蒸一次，晒乾；又用羊肉一斤切片拌蒸一次，晒乾；再用酒拌蒸一次，黑豆拌蒸一次，各晒乾。熟地，生地，酒浸焙，各三兩。天冬，麥冬，各末，一兩。人參，五錢。地骨皮，童便浸晒，白茯苓，酒浸晒乾取末，各半兩。右取乳汁六兩，白蜜十兩，同煉一器中，合前末為膏，磁器取貯，勿令泄氣。不拘時服一二匙，沸湯嗽嚥之。

《經驗》養榮丸一三八治男婦氣血兩虛，精神短少，脾胃不足，形體羸瘦。人參，白朮，土炒，當歸，熟地黃，黃耆，芍藥，山藥，各一兩。遠志，製，生地黃，山茱萸，各半兩。白茯苓，二兩。陳皮，八錢。右為細末，用鴨一隻，取血入煉蜜和丸，桐子大。每服八九十丸，食前淡鹽湯送下，或酒亦可。

三才丸一三九天門冬，熟地黃，人參，等分。右為末，煉蜜丸服。

七珍至寶丹百四十補血生精，瀉火益水，強筋骨，黑鬚髮，補益之功甚大。何首烏，赤，白各半斤，酒浸軟，竹刀刮去皮，同牛膝蒸。川牛膝，半斤，淨。用黑豆三升，同何首烏層層拌鋪甑內，蒸極熟，取出去豆，與何首烏共搗如泥。白茯苓，一斤，用人乳五升煮乾為度。赤茯苓，一斤，用牛乳五升煮乾為度。當歸，四兩，酒浸焙乾。枸杞，四兩。破故，炒香，菟絲子，製各半兩。煉蜜為丸，雞頭子大。每服一丸，日進三服，空心溫酒，午後薑湯，臨臥鹽湯送下。

《百一》補髓丹一四一治老人虛弱腎傷，腰痛不可屈伸。杜仲，十兩。補骨脂，用芝麻五兩同炒，以芝麻黑色無聲為度，去麻不用，十兩。鹿茸，四兩，燎去毛，酒浸炙。右為末，用胡桃肉三十個，浸去皮，搗為膏，入？少許，煮糊為丸，桐子大。每服百丸，溫酒，鹽湯任下。

枸杞子丸一四二治腎虛精滑，補精氣。甘州枸杞，黃精，九蒸九晒。右二味等分，相和搗作餅子，焙乾為末，煉蜜丸，桐子大。每服百餘丸，空心溫酒送下。

《局方》青娥丸一四三治腎虛腰痛，益精助陽，烏鬚壯腳力，婦人隨證用引吞送，神效。破故紙，四兩，炒香。杜仲，淨八兩，薑湯炒。胡桃肉，十兩。右為末，用蒜四兩，搗膏和丸，桐子大。每服三五十丸，空心溫酒送下。一法不用蒜，以酒糊為丸，或煉蜜為丸，服者更佳。按，此方可加巴戟肉，大茴香各四兩為尤妙。或再加肉蓯蓉亦可。

《良方》加味青娥丸一四四補諸虛不足，滋益陰陽，美容顏，健腰膝，止腰痛尤效。破故，炒，小茴，鹽水炒，胡蘆巴，炒，各四兩。杜仲，三兩，薑汁炒。胡桃肉，二十五個。蓮蕊，一兩。青鹽，煆，五錢。穿山甲，酥炙，三錢五分。右為末，將胡桃肉搗爛，加酒煮？糊為丸，桐子大。每服三十丸，空心溫酒下。

十補丸一四五方在熱陣一七三。治腎臟虛冷等證。

《保命》煨腎丸一四六治腎肝虛損，骨痿不能起床，筋弱不能收持，及脾損穀不化，善益精緩中消穀。杜仲，薑湯炒，牛膝，萆薢，白蒺藜，防風，菟絲子，製，胡蘆巴，肉蓯蓉，酒浸，破故紙，酒炒，各等分。官桂，減半。右將豬腰子製如食法，搗爛加煉蜜和杵千餘為丸，桐子大。每服五七十丸，空心用溫酒送下。治腰痛不起甚效。

《局方》煨腎散一四七治腎虛腰痛。杜仲，薑汁炒，花椒，炒出汁，食鹽，少許。右為末，以豬腰子一枚，薄批作五七片，以椒鹽淹去腥水，摻杜仲末三錢在內，以薄荷包，外加濕紙二三層，煨熟食之，酒下。　　安腎丸一四八方在熱陣一六七。治腎經積冷，下元衰弱。

小腎安丸一四九方在熱陣一六八。治腎氣虛寒，多溺，腰膝沉重。

石刻安腎丸百五十方在熱陣一六九治真氣虛憊，夢遺便數，腳膝軟弱。

紅鉛丸一五一一名一？丹。一名人精妙合丸。紫河車，用頭產壯盛男胎者一具，以銀鍼挑去紫血，米泔水洗淨，用酒，醋燉爛焙乾。人乳，以磁罐盛晒乾者四兩。

或以茯苓末一兩收晒至五兩者亦可。秋石，以童男女小便煉成者四兩。紅鉛，亦名先天梅子五錢。此室女初次經血。扣算女子年歲，凡五千四十八日，即女子天癸將至之日，須預備鍚鉛候取，以茯苓未收滲晒乾；或以絲綿滲取，用烏梅煎湯洗下，去水晒乾亦可。右為細末，煉蜜為丸，每丸重七釐。此藥俗傳云以人補人，得先天之氣，神妙不可盡述，每丸價一兩。

打老兒丸一五二熟地，山藥，炒，各五兩。牛膝，酒洗，巴戟，枸杞湯洗，炒，楮實子，去浮者，枸杞，石菖蒲，遠志肉，甘草湯製，白茯苓，去筋，杜仲，鹽水炒，北五味，蜜水拌蒸一二時，搗餅焙乾，山茱萸，上各四兩。小茴香，續斷，各三兩。肉蓯蓉，切片酥炒，五兩。右為末，煉蜜丸，桐子大。每服五六十丸，空心，午前，臨睡，或酒或鹽湯下百餘丸。

肉蓯蓉丸一五三治腎虛耳聾。肉蓯蓉，酒浸，焙，菟絲子，酒浸煮，研，山茱萸，白茯苓，熟地黃，人參，官桂，防風，芍藥，黃耆，各五錢。附子，炮，羌活，澤瀉，各二錢半。羊腎，一對，薄切，去筋膜，炙乾。煉蜜丸，桐子大。每服三五十丸，空心溫酒下。

四味肉蓯蓉丸一五四方在固陣六二。治小便不禁。

黃耆丸一五五治虛風羸瘦，心神虛煩，筋脈拘攣，疼痛少睡。黃耆，炙，人參，熟地黃，白茯苓，薏苡仁，山茱萸，各一兩。棗仁，羌活，去蘆，當歸，羚羊角屑，枸杞子，桂心，各七錢半。防風，遠志，各半兩。右為細末，煉蜜和丸，梧子大。每服七八十丸，溫酒下，不拘時。

二丹丸一五六治風邪健忘，和血養神定志，內安心神，外華腠理。丹參，天門冬，熟地黃，各一兩半。麥門冬，白茯苓，甘草，各一兩。人參，丹皮，遠志，各半兩。右為細末，煉蜜和丸，桐子大，以硃砂半兩為衣。每服五七十丸，加至百丸，空心煎愈風湯送下。

《海藏》益血丹一五七治大便燥，久虛亡血。當歸，酒浸，焙，熟地黃，等分。右為末，煉蜜丸，彈子大。細嚼酒下一丸。

《集要》四神丸一五八治稟賦虛弱，小便頻數不禁。五味子，菟絲餅，各四兩。熟地黃，六兩。肉蓯蓉，一斤，去甲。右為末，酒煮山藥糊丸，桐子大。每服五十丸，空心鹽湯下。

《局方》虎骨四斤丸一五九宣州木瓜，去穰，天麻，去蘆，肉蓯蓉，洗淨，牛膝，焙乾，各一斤。附子，炮去皮臍，二兩。虎骨，酥炙，一兩。右先將前四味用無灰酒五升浸，春秋五日，夏三日，冬十日，取出焙乾，入附子，虎骨，共為末，用前浸藥酒打？糊丸，梧子大。每服五十丸，食前鹽湯送下。

加味四斤丸百六十治肝腎二經氣血不足，足膝酸痛，步履不隨，如受風寒濕毒以致腳氣者，最宜服之。虎脛骨，一兩，酥炙。乳香，另研，沒藥，另研，各五錢。川烏，炮去皮，一兩。肉蓯蓉，牛膝，各一兩半。天麻，一兩。木瓜，一斤，去穰蒸。右各為末，先將木瓜，蓯蓉搗膏，加酒糊和杵丸，桐子大。每服七八十丸，空心溫酒或鹽湯任下。

《三因》加味四斤丸一六一治腎虛肺熱，熱淫於內，致筋骨痿弱，不能收持。肉蓯蓉，酒洗，牛膝，酒洗，天麻，木瓜，鹿茸，酥炙，熟地黃，五味，酒浸，菟絲子，酒煮，等分。右為末，煉蜜丸，桐子大。每服五十丸，食前溫酒或米飲送下。劉宗厚曰：按此方云：熱淫於內，而用溫補，何也？然：陰血衰弱，血不養筋，筋緩不能自收持。今陽燥熱淫於內，故用此以養陽滋陰，陰實則水升火降矣。

金剛丸一六二治腎損骨痿不能起床，宜此益精。萆薢，杜仲，薑汁炒，肉蓯蓉，酒洗，菟絲子，製。右用酒煮豬腰子搗丸，桐子大。每服五七十丸，空心溫酒送下。

人參膏一六三用人參十兩，細切，以活水二十盞浸透，入銀石器內，桑柴火緩緩煎取十盞，濾汁，再以水十盞，煎渣取汁五盞，並入前汁，合煎成膏，磁瓶收貯。隨證作湯使調服。丹溪云：多慾之人腎氣衰憊，欬嗽不止，用生薑橘皮煎湯，化膏服之。浦江鄭兄，五月患痢，又犯房室，忽發昏暈，不知人事，手撒目暗，自汗如雨，喉中痰鳴，聲如拽鋸，小便遺失，脈大無倫，此陰虧陽絕之證也。予令急煎大料人參膏，仍與灸氣海十八壯，右手能動。再二壯，唇口微動。遂與膏服一盞半，夜後服三盞，眼能動。

盡三斤，方能言而索粥，盡五斤而痢止，至十斤而全安。若作風治誤矣。一人背疽，服內托十宣藥已，多膿出，作嘔，發熱，六脈沉數有力，此遺瘍所忌也。遂用大料人參膏，入竹瀝飲之，參盡十六斤，竹伐百餘竿而安。後經旬餘，值大風拔木，瘡復起有膿，中有紅線一道，過肩胛抵右肋。予曰：急作參膏，以芎歸橘皮作湯，入竹瀝，薑汁飲之，盡三斤而瘡潰，調理乃安。若癰疽潰後，氣血俱虛，嘔逆不食，變證不一者，以參耆歸朮等分，煎膏服之最妙。

景岳全書卷之五十三終

## 卷之五十四書集古方八陣

《局方》二陳湯一治痰飲嘔惡，風寒欬嗽，或頭眩心悸，或中脘不快，或因生冷，或飲酒過多，脾胃不和等證。陳皮，半夏，製，各三錢。茯苓二錢。炙甘草，一錢。水二鍾，薑三五片，棗一枚，煎八分。食遠服。

加減二陳湯二治嘔吐吞酸，胃脘痛，呃逆。即前方加丁香九粒，氣滯甚者，可加一二錢。

丹溪加味二陳湯三治食鬱瘀滯，胸膈不快。蒼朮，米泔浸，白朮，炒，橘紅，半夏，泡，茯苓，川芎，香附，各八分。枳殼，黃連，薑炒，甘草，各五分。水盞半，煎八分。食前稍熱服。

二朮二陳湯四治一切嘔吐清水如注。蒼朮，土炒，白朮，炒，陳皮，半夏，製，茯苓，各一錢。炙甘草，五分。水一鍾半，薑三片，棗一枚，煎八分。稍熱服。虛寒者加人參，煨乾薑。痰飲，加南星，倍半夏。宿食，加神？，砂仁。

《宣明》黃芩二陳湯五治熱痰。黃芩，陳皮，半夏，茯苓，等分。甘草，減半。水一鍾半，薑三片，煎七分。食遠服。

《辦疑》柴葛二陳湯六治一切瘧，暑，濕，勞，食等證。柴胡，乾葛，陳皮，半夏，茯苓，甘草，白朮，蒼朮，製，川芎，黃芩，各等分。若陰虛除此味。水二鍾，薑三片，煎服。內乾葛，川芎，蒼朮，乃發散之劑，若久瘧及發散過者除之。陽分汗多，加人參，黃耆，去乾葛。陰分虛者，加酒炒芍藥，當歸，生地。久瘧，微邪潮熱，加四君子湯，去祛邪之藥。若欲截瘧，加常山，檳榔，青皮，貝母各一錢。

桂附二陳湯七方在熱陣百十五。治寒瘧厥冷。《金匱》

小半夏湯八治嘔吐，穀不得下，及心下有飲者。半夏，一升。生薑，半斤。右二味，以水七升，煮取一升半，分溫再服。《局方》用半夏五錢，生薑二錢半，水一鍾半煎服。

《金匱》小半夏加茯苓湯九治卒嘔吐，心下痞，膈間有水，眩悸者。即前方加茯苓三兩，煎法同。

《金匱》大半夏湯十治胃反不受食，食入即吐。《外臺》云：治嘔而心下痞硬者。半夏，二升，洗完用。人參，三兩。白蜜，一斤。右三味，以水一斗二升，和蜜揚之二百四十遍，煮藥取二升半。溫服一升，餘分再服。

《御藥》大半夏湯十一一名橘皮湯。治痰飲及脾胃不和。半夏，陳皮，白茯苓，各二錢。水二鍾，薑五片，煎八分。溫服。　　茯苓半夏湯十二治嘔吐噦，心下堅痞，膈間有水，痰眩驚悸，及小兒等病。白茯苓，二兩。半夏，五錢。右每服三五七錢，薑，水煎服。

《宣明》橘皮半夏湯十三治痰涎壅嗽久不已者，常服潤燥解肌熱止嗽。陳皮，五錢。半夏，製，二錢半。水一鍾半，加生薑三五片，煎七分。溫服。

《靈樞》秫米半夏湯十四久病不寐者神效，世醫鮮用之。秫米，一升。半夏，五合。右用千里長流水八升，揚之萬遍，取清者五升，煮秫米，半夏，炊以葦薪，令竭至一升半，去渣。飲汁一小杯，日三服。其新病者，覆杯即臥，汗之即已；久病者三日已也。

東垣半夏白朮天麻湯十五治眩暈，及足太陰痰厥頭痛。半夏，錢半。白朮，神？，炒，各一錢。麥芽，陳皮，各錢半。人參，黃耆，茯苓，蒼朮，天麻，澤瀉，各五分。黃檗，二分，乾薑，三分。右？咀。每服半兩，水二鍾，煎八分。食遠熱服。

《金匱》黃芩半夏生薑湯十六治乾嘔而利者。黃芩，生薑，各三兩。炙甘草，芍藥，各二兩。半夏，半升，大棗，十二個。右六味，以水一斗，煮取三升，去滓。溫服一升，日再夜一服。　　東垣平胃散十七治脾胃不和不思飲食，心腹？肋脹滿刺痛，嘔噦惡心，吞酸噫氣，體重節痛，自利霍亂，噫膈反胃等證。

厚朴，薑製炒，陳皮，去白，各五兩。蒼朮，去皮，米泔浸炒，八兩。炙甘草，三兩。本方加人參，茯苓各二兩，即名參苓平胃散。右為末。每服二錢，水一鍾，薑三片，棗二枚，煎七分。去渣溫服。或去薑棗，入鹽一小捻，單以沸湯點服亦可。如小便不利，加茯苓，澤瀉。如飲食不化，加神？，麥芽，枳實。如胃中氣痛，加木香，枳實或枳殼。如脾胃困倦，加人參，黃耆。如有痰，加半夏。如便硬腹脹，加大黃，芒硝。如脈大內熱，加黃連，黃芩。

調氣平胃散十八治胃氣不和，脹滿腹痛。厚朴，製，陳皮，木香，烏藥，白豆蔻，砂仁，白檀香，各一錢。甘草，五分。蒼朮，錢半。藿香，一錢二分。水一鍾半，生薑三片，煎八分。食遠溫服。　　錢氏益黃散十九治脾土虛寒，寒水反來侮土而嘔吐不食，或肚腹作痛，或大便不實，手足逆冷等證。陳皮，一兩。青皮，訶子肉，炮去皮，炙甘草，各半兩。丁香，二錢。右每服四錢，水煎服。

藿香正氣散二十治外感風寒，內停飲食，頭疼寒熱，或霍亂泄瀉，痞滿嘔逆，及四時不正之氣，瘧痢傷寒等證。藿香，紫蘇，桔梗，白芷，大腹皮，各一錢。陳皮，半夏，茯苓，甘草，白朮，厚朴，各八分。水二鍾，薑三片，棗一枚，煎八分。熱服取汗。

不換金正氣散二一治脾氣虛弱，寒邪相搏，痰停胸膈，致發寒熱，或作瘧疾，或受山嵐瘴氣等毒。厚朴，薑製，藿香，半夏，蒼朮，米泔浸，陳皮，各一錢。甘草，炙五分。薑，棗，水煎服。

陳氏不換金正氣散二二治感冒風寒，或傷生冷，或瘴瘧，或疫癘。蒼朮，米泔浸炒。厚朴，薑汁炒，各四兩。橘紅，三兩。炙甘草，半夏，製，藿香，各二兩。人參，木香，濕紙裹煨，白茯苓，各一兩。右每服一兩，薑，棗，水煎服。

徐氏正氣散二三正胃氣，進飲食，退寒瘧，食瘧，瘴氣，脾胃滯者，用之為宜。藿香，草果，各二兩。半夏，製，陳皮，厚朴，砂仁，炙甘草，各一兩。右為末，每服三錢，加生薑七片，棗三枚同煎。俟瘧未發前，和渣服。

《濟生》大正氣散二四治脾胃不和，為風寒濕氣所傷，心腹脹悶，有妨飲食。白朮，陳皮，各二錢。半夏，製，藿香葉，厚朴，薑炒，桂枝，枳殼，檳榔，乾薑，炮，各錢。甘草，炙，五分。水一鍾半，薑三片，棗一枚，煎七分。不時溫服。

東垣升陽益胃湯二五治秋燥令行，濕熱少退，脾胃虛弱，怠惰嗜臥，體重節痛，四肢不收，口苦舌乾，飲食不消，大便不調，小便頻數，兼見肺病，洒淅惡寒，慘慘不樂，面色惡而不和，乃陽氣不伸故也，當升陽益胃。《良方》無黃耆，甘草，半夏，芍藥四味。人參，炙甘草，半夏，脈澀者宜用，各一錢。黃耆，二錢。白朮，三分。白芍，防風，羌活，獨活，各五分。柴胡，茯苓，小便利者勿用，澤瀉，不淋者勿用，各三分。陳皮，四分。黃連，二分。右？咀。

每服三錢，漸加至五錢，生薑五片，棗二枚，水三鍾，煎一鍾。早飯午飯之間溫服。忌語話一二時，及酒濕助火之物。服藥後，如小便畢而病反增，是不宜利小便也，當去茯苓，澤瀉。若得喜食增食，初一二日間不可太飽，恐藥力尚淺，胃氣再傷，不得轉運也。或用美食以助藥力而滋胃氣，慎不可淡食以損藥力而助邪氣之沉降也。亦可小役形體，使胃氣升發，切勿大勞，致令復傷，但以胃氣安靜為尤善。

海藏白朮湯二六治風濕惡寒脈緩。白朮，防風，甘草。右？咀，加生薑煎服。

《濟生》白朮湯二七治五臟受濕，欬嗽痰多，氣喘身重，脈濡細。白朮，橘紅，半夏，茯苓各二錢，炙甘草，一錢。水一鍾半，薑五片，煎七分。食遠服。

《良方》三味白朮湯二八方在婦人十二。治妊娠內熱心痛。

《良方》四味白朮湯二九方在婦人十三。治妊娠胃虛惡阻。

白朮散三十治自汗盜汗極效。白朮，半斤。右將白朮切成小塊，用浮麥一升，水一斗，同煮乾；如白朮尚硬，再加水煮透爛，取起切片，焙乾為末。每服二三錢，仍用浮麥煎湯，食遠調服。如治小兒，以炒黃耆煎湯，量兒大小與服。忌羅蔔，辛辣炙？之物，乳母尤忌。

《宣明》白朮散三一方在固陣三。治虛風多汗痿弱。

《良方》白朮散三二方在婦人十一。治妊娠傷寒內熱等證。

調胃白朮散三三治脾胃不和，腹脹泄瀉，身面浮腫。白朮，茯苓，各二錢。陳皮，白芍藥，炒，澤瀉，檳榔，各一錢。木香，五分。水二鍾，薑三片，煎八分。食遠服。如腫不退，倍加白朮，並枳實麩炒一錢。

白朮芍藥湯三四治脾經受濕水泄，體重微滿，困弱無力，不欲飲食，或暴泄無數，水穀不化，宜此和之。白朮，炒，芍藥，炒，各一兩。甘草，炒，半兩。右每用一兩，水煎服。

《草窗》白朮芍藥散三五治痛瀉要方。白朮，炒，三兩。芍藥，炒，二兩。陳皮，炒，兩半。防風，一兩。右或煎或丸或散皆可用。瀉者加炒升麻六錢。

《金匱》苓桂朮甘草湯三六病痰飲者，當以溫藥和之。凡心下有痰飲，胸？支滿，目眩，此方主之。茯苓，四兩。桂枝，白朮，各三兩。甘草，二兩。右以水六升，煮取三升，溫分三服，小便則利。

神朮散三七治傷寒頭痛身熱等證。蒼朮，二錢。川芎，蒿本，甘草，各一錢。水二鍾，薑三片，煎一鍾。不拘時服。

《局方》神朮散三八方在散陣六五。治四時瘟疫，頭疼發熱。

海藏神朮湯三九治風濕惡寒脈緊。蒼朮，防風，甘草。右？咀。加？白煎服。治剛？無汗者，加羌活，或獨活，麻黃。

《約說》沉香降氣散四十治陰陽壅滯，氣不升降，胸膈痞塞，或留飲吞酸，？下妨悶。沉香，二錢八分。砂仁，七錢半。香附子，去毛，鹽水炒，六兩二錢五分。炙甘草，五錢五分。右為極細末。每服二錢，入鹽少許，沸湯調。不拘時服，或淡薑湯亦可。

《和劑》蘇子降氣湯四一治心腹脹滿，喘促氣急，消痰進食。蘇子，炒，半夏？，前胡，當歸，陳皮，厚朴，製，各八分。桂，甘草，各三分。水二鍾，薑三片，煎七分。不拘時服。

《醫林》小降氣湯四二治濁氣在上，痰涎壅盛。家紫蘇，台烏藥，白芍，陳皮，各二錢。炙甘草，五分。水一鍾半，生薑三片，棗一枚，煎七分。食遠服。

《統旨》木香順氣散四三治氣滯腹痛？痛。木香，香附，檳榔，青皮，陳皮，枳殼，砂仁，厚朴，製，蒼朮，各一錢。炙甘草，五分。水二鍾，薑三片，煎八分。食遠服。

《局方》木香調氣散四四木香，白檀香，白豆蔻，丁香，各二錢。炙甘草，藿香，各八錢。砂仁，四錢。右為末。每服二錢，入鹽少許，沸湯點服。

流氣飲子四五治三焦氣壅，五臟不和，胸膈痞滿，肩背攻痛，嘔吐氣喘，痰盛浮腫等證。即外科方脈流氣飲。木香，磨汁，檳榔，青皮，陳皮，枳殼，烏藥，大腹皮，枳實，茯苓，紫蘇，桔梗，防風，黃耆，當歸，川芎，芍藥，甘草，半夏，製，各等分。水一鍾半，薑三片，棗一枚，煎服。

《和劑》二十四味流氣飲四六調營衛，利三焦，行痞滯，消腫脹。紫蘇，陳皮，青皮，厚朴，製，炙甘草，香附，炒，各四兩。木通，二兩。大腹皮，丁香皮，檳榔，肉桂，木香，草果，莪朮，炮，藿香，各一兩半。麥冬，人參，白朮，赤茯苓，木瓜，白芷，半夏，枳殼，炒，石菖蒲，各一兩。右每服三錢，薑四片，棗二枚，水煎服。

七氣湯四七治七情之氣鬱結於中，心腹絞痛不可忍，及不能飲食。半夏，製，五兩。人參，肉桂，甘草，炙，各一兩。右每服三五錢，水一鍾半，薑三片，煎八分服。

《三因》七氣湯四八治如前。按此方即《局方》四七湯也。在後九七。半夏，五兩製。茯苓，四兩。厚朴，三兩。紫蘇，二兩。右每服三五錢，薑七片，棗二枚，水煎服。

加味七氣湯四九即前七氣湯加厚朴，茯苓各等分。

《局方》七氣湯五十治七情鬱結，臟氣互相刑剋，陰陽不和，揮霍撩亂，吐瀉交作。半夏，製，厚朴，芍藥，茯苓，各二錢。人參，肉桂，橘紅，紫蘇，各一錢。水二鍾，加薑，棗煎服。

《指迷》七氣湯五一治七情相干，陰陽不得升降，氣道壅滯，攻衝作疼，積聚癥瘕脹滿等證。半夏，甘草，各七分半。白附，錢半。青皮，陳皮，桔梗，官桂，藿香，益智，莪朮，煨，各一錢。右每服三五錢，薑三片，棗一枚，水煎服。《統旨》七氣湯湯有三棱，玄胡索，薑黃，草豆蔻，無半夏，桔梗。《濟生》大七氣湯有三棱，無半夏。

四磨飲五二治諸逆氣。沉香，烏藥，枳實，檳榔。右四味，用白湯共磨服，或下養正丹尤佳。一方用白酒磨。《濟生方》用人參，無枳實。本方加木香，即名五磨飲。

《濟生》疏鑿飲五三治水氣通身浮腫，喘呼氣急，煩渴，大小便不利。澤瀉，茯苓皮，木通，商陸，大腹皮，檳榔，羌活，去蘆，秦艽，去蘆，椒目，赤小豆，炒。右？咀。每服六七錢，水一鍾半，薑五片，煎服。

《良方》厚朴湯五四治心腹脹滿。此病氣壅實者之治法也。厚朴，四，五錢，薑汁炒。加生薑五七片，水煎溫服。或間用沉香降氣散。

木香寬中散五五治七情傷於脾胃，以致胸膈痞滿，停痰氣逆，或成五膈之病。青皮，陳皮，丁香，各四兩。厚朴，製，一斤。甘草，炙，五兩。白豆蔻，二兩。香附，炒，砂仁，木香，各三兩。右為末。每服二錢，薑鹽湯調服。若脾胃虛損之證，不可過服，或與六君子兼用之。

《良方》木香分氣飲五六治氣滯留注四肢，腹急中滿，胸膈？肋膨脹，虛氣上衝，小便臭濁。木香，豬苓，澤瀉，赤茯苓，半夏，枳殼，檳榔，燈草，蘇子，等分。右？咀。每服一兩，水一鍾半，煎八分，入麝香末少許。食遠服。

《良方》人參木香散五七治水氣病。人參，木香，茯苓，滑石，琥珀，海金沙，枳殼，檳榔，豬苓，甘草，等分。右？咀。每服一兩，生薑三片，水一鍾半，煎七分。日進三服，不拘時。

消導寬中湯五八治氣滯食滯，水腫脹滿。白朮，一錢半，枳實，麩炒，厚朴，薑製，陳皮，半夏，茯苓，山楂，神？，炒，麥芽，炒，蘿蔔子，炒，各一錢。水一鍾半，薑三片，煎八分。食遠服。小便不利，加豬苓，澤瀉。

化滯調中湯五九治食滯脹滿。白朮，錢半。人參，白茯苓，陳皮，厚朴，薑汁炒，山查，半夏，各一錢。神？，炒，麥芽，炒，各八分。砂仁，七分。水一鍾半，薑三片，煎七分。食前服。脹甚者，加蘿蔔子炒用一錢，？食傷者尤宜用。

索矩三和湯六十治脾濕腫滿。陳皮，厚朴，薑炒，白朮，檳榔，各一錢。紫蘇，七分。海金沙，木通，各五分。水一鍾半，薑三片，棗一枚，煎七分。食遠服。

《寶鑑》導滯通經湯六一治脾濕氣不宣通，面目手足浮腫。木香，白朮，桑白皮，陳皮，各五錢。茯苓，一兩。右？咀。每服七八錢，水一鍾半，煎八分。食前溫服。

《良方》導水茯苓湯六二治水腫，頭面手足遍身腫如爛瓜之狀按而塌陷，胸腹喘滿，不能轉側安睡，飲食不下，小便秘澀，溺出如割，或如黑豆汁而絕少，服喘嗽氣逆諸藥不效者，用此即漸利而愈。赤茯苓，麥門冬，去心，澤瀉，白朮，各三兩。桑白皮，紫蘇，檳榔，木瓜，各一兩。大腹皮，陳皮，砂仁，木香，各七錢半。右？咀。每服一，二兩，水二鍾，燈草一，二十根，煎八分。食前服。

如病重者可用藥五兩，再倍加麥冬及燈草半兩，以水一斗，於砂鍋內熬至一大碗，再下小銚內煎至一鍾，五更空心服，柤再煎。連進此三服，自然小水利，一日添如一日。

健脾散六三和中健胃，消食快氣。人參，白朮，炒，丁香，藿香，砂仁，炒，肉果，煨，神？，炒，炙甘草，等分。右為細末。每服二錢，不拘時，橘皮湯下。

參朮健脾湯六四治脾虛兼滯脹滿。人參，白茯苓，陳皮，半夏，砂仁，厚朴，薑製，各一錢。白朮，二錢。甘草，三分。水一鍾半，薑三片，煎七分。食遠服。加神？，麥芽，山楂，消脹尤佳。

《三因》當歸散六五水腫之疾，多由火不養土，土不製水，故水氣盈溢，脈道閉塞，滲透經絡，發為浮腫，心腹脹滿之證。當歸，桂心，木香，赤茯苓，木通，檳榔，赤芍藥，牡丹皮，陳皮，白朮，各一錢半，木瓜，一片。水二鍾，加紫蘇五葉，煎八分。不拘時服。

當歸活血散六六治瘀血脹滿。赤芍藥，歸尾，酒洗，生地黃，各錢半，桃仁，去皮尖，炒，紅花，酒洗，香附，童便浸，各一錢。川芎，牡丹皮，玄胡索，蓬朮，炮，各八分。三棱，炮，青皮，各七分。水一鍾半，煎七分。食前服。

《局方》五皮散六七治風濕客於脾經，以致面目虛浮，四肢腫滿，心腹膨脹，上氣急促，兼治皮水，胎水。五加皮，地骨皮，大腹皮，茯苓皮，生薑皮，等分。右咀。每服三錢，水一大鍾，煎七分。熱服無時。

《澹寮》五皮散六八治病後身面四肢浮腫，小便不利，脈虛而大。此由諸氣不能運行，散漫於皮膚肌腠之間，故令腫滿，此藥最宜。大腹皮，陳皮，生薑皮，桑白皮，炒，赤茯苓皮，各等分。右？咀。每服五六錢，水一大鍾，煎八分。不拘時溫服，日三次。忌生冷油膩堅硬之物。

沉香琥珀丸六九治水腫一切小便不通難治之證。沉香，郁李仁，去皮，葶藶，炒，各兩半。琥珀，杏仁，去皮尖，紫蘇，赤茯苓，澤瀉，各半兩。橘紅，防己，各七錢半。右為細末，煉蜜丸，梧子大，以麝香為衣。每服二十五丸，漸加至五七十丸，空心人參湯送下，量虛實增減。

法製陳皮七十消食化氣，寬利胸膈，美進飲食。茴香，炒，甘草，炙，各二兩。青鹽，炒，一兩。乾薑，烏梅肉，各半兩。白檀香，二錢半。右六味，共為末，外以廣陳皮半斤，湯浸去白，淨取四兩，切作細條子。用水一大碗，煎藥末三兩，同陳皮條子一處慢火煮，候陳皮極軟，控乾，少時用餘剩乾藥末拌勻，焙乾。每服不拘多少，細嚼溫薑湯下，無時。

《家秘》祛痛散七一治諸般心氣痛，或氣滯不行，攻刺心腹，痛連胸？，小腸吊疝，及婦人血氣刺痛。此方屢用，無不神效。青皮，五靈脂，去石，川楝子，穿山甲，大茴香，各二錢。良薑，香油炒，玄胡索，沒藥，檳榔，各錢半。沉香，一錢。木香，錢二分。砂仁，少許。右咀，用木鱉子仁一錢二分，同前藥炒令焦燥，去木鱉不用，共為細末。每服一錢，加鹽一星，用酒或滾水送下。

調痛散七二治脾痛氣膈。木香，丁香，檀香，大香附，台烏藥，莪朮，肉桂，片薑黃，白生薑，白豆蔻，砂仁，炙甘草，等分。右咀。每服二錢半，加紫蘇四葉，煎湯服。

丁香止痛散七三方在熱陣百八。治心痛。

《良方》烏藥散七四治血氣壅滯，心腹作痛。烏藥，莪朮，醋浸炒，桂心，桃仁，當歸，青皮，木香，等分。右為末。每服二錢，熱酒調下。

《奇效》手拈散七五治心脾氣痛。延胡索，五靈脂，草果，沒藥，等分。右為細末。每服二三錢，不拘時，熱酒調下。

《良方》遊山方七六治心脾痛。此藥極奇，葉石林遊山，見一小寺頗潔，問僧所以仰給者，則曰：素無田產，亦不苦求，只貨數藥以贍，其脾疼藥最為流布。有詩云：草果玄胡索，靈脂並沒藥。酒調一，二錢，一似手拈卻。右等分為末。每服三錢，不拘時溫酒調下。

舒筋湯七七一名如神湯。治閃肭血滯，腰腹？痛，及產後血滯作痛者更妙。當歸，玄胡索，桂心，等分。右為細末。每服二錢，不拘時溫酒調服。一方加杜仲，牛膝，桃仁，續斷亦可。

丹溪玄桂丸七八治死血留胃脘，當心作痛。玄胡索，一兩半。官桂，紅花，紅？，滑石，各五錢。桃仁，三十粒。右為細末，湯浸蒸餅為丸，綠豆大。每服四十丸，薑湯下。

潔古枳朮丸七九治痞積，消食強胃。枳實，去瓤，麩炒，一兩。白朮，麩炒，二兩。右為末，荷葉裹燒飯為丸，桐子大。每服五十丸，白朮湯。但久服之，令人胃氣強實，不復傷也。東垣橘皮枳朮丸，即前方加陳皮一兩，半夏一兩，即名橘半枳朮丸。

香砂枳朮丸八十破滯氣，消宿食，開胃進食。木香，砂仁，各五錢。枳實，麩炒，一兩。白朮，米泔浸炒，二兩。右制，服如枳朮丸法。

？檗枳朮丸八一治強食多食，心胸滿悶不快。神？，炒，麥檗，炒，枳實，麩炒，各一兩。白朮，二兩。右制，服如枳朮丸法。

東垣木香人參生薑枳朮丸八二開胃，進飲食。木香，三錢。人參，五錢。乾生薑，二錢半。陳皮，四錢。枳實，一兩，炒。白朮，一兩半。右為細末，荷葉燒飯為丸，桐子大。每服三五十丸，食前溫水下。

《直指》加味枳朮丸八三治脾胃虛弱，食積氣滯，胸腹脹滿。常服進食寬中，和暢脾胃。白朮，泔浸土炒，二兩。枳實，麩炒，一兩。神？，炒。麥芽，炒，陳皮，山楂，香附，炒，各一兩。砂仁，炒，半兩。如前法丸服。

丹溪枳實丸八四專治食積癖塊。枳實，白朮，山楂，麥芽，神？，半夏，各一兩。蒼朮，陳皮，各五錢，木香，錢半，薑黃，三錢。荷葉蒸飯為丸，桐子大。每服百丸，食後薑湯下。　　《醫統》大健脾丸八五又名百穀丸。徐東皋曰：此方健脾養胃，滋穀氣，除濕熱，寬胸膈，去痞滿。久服強中益氣，百病不生。人參，白茯苓，飯上蒸，廣陳皮，各二兩。

枳實，飯上蒸，青皮，米醋洗，半夏？，炒，山楂肉，飯上蒸，各一兩。白朮，土炒，三兩。穀芽，炒，一兩六錢。白豆蔻，炒，廣木香，各五錢。川黃連，一兩六錢，同吳茱萸五錢浸炒赤色，去茱萸。右為末，用長流水煮荷葉老米粥搗丸，綠豆大。每服百丸，食前白湯下。愚按：此方雖佳，但脾多畏寒，若非有火，當去黃連，或仍加炮薑一，二兩為妙。

楊氏啟脾丸八六治脾胃不和，氣不升降，中滿痞塞，心腹膨脹，腸鳴泄瀉，不思飲食。人參，白朮，陳皮，青皮，去瓤，神？，炒，麥芽，炒，砂仁，厚朴，乾薑，各一兩。甘草，兩半，炙。煉蜜為丸，彈子大。每服一丸，食前細嚼，米飲下。

和中丸八七治久病厭厭不能食，而臟腑或秘或溏，此皆胃虛所致。常服之，和中理氣，消痰積，去濕滯，厚腸胃，進飲食。白朮，麩炒，二兩四錢。厚朴，薑製，二兩。陳皮，一兩六錢。半夏，湯泡，一兩。檳榔，五錢。枳實，五錢。炙甘草，四錢。木香，二錢。右用生薑自然汁浸蒸餅為丸，桐子大。每服三四十丸，食遠溫水送下。

東垣和中丸八八開胃進食。人參，白朮，各三錢。乾薑，炮，甘草，炙，陳皮，各一錢。木瓜，一枚。右為末，蒸餅為丸，桐子大。食前白湯下三五十丸。

養胃進食丸八九治脾胃虛弱，心腹脹滿，面色痿黃，肌肉消瘦，怠惰嗜臥，或不思食。常服滋養脾胃，進飲食，消痰涎，辟風寒濕冷邪氣。人參，白茯苓，白朮，泔浸，炒。厚朴，薑炒，各二兩。神？，二兩半，炒。大麥檗，炒，橘紅，各一兩半。甘草，炙，一兩。蒼朮，堅小而甘者，米泔浸去皮，五兩，炒。右九味，為末，水？糊丸，桐子大。每服三五十丸，食前米湯或薑湯送下。

消食丸九十治一切食積停滯。山查，神？，炒，麥芽，炒，蘿蔔子，青皮，陳皮，香附，各二兩。阿魏，一兩，醋浸另研。湯泡蒸餅為丸，桐子大。每服五十丸，食遠薑湯下。

《濟生》導痰湯九一治一切痰涎壅盛，或胸膈留飲，痞塞不通。陳皮，半夏，茯苓，甘草，南星，枳殼，炒。右等分，每服六錢，水二鍾，薑五片，或十片，煎七分。食後服。

海藏五飲湯九二一留飲，在心下。二澼飲，在？下。三痰飲，在胃中。四溢飲，在膈上。五流飲，在腸間。凡此五飲，以酒後飲冷過多所致。旋覆花，人參，橘紅，炒，枳實，厚朴，薑汁炒。半夏，茯苓，澤瀉，白朮，豬苓，各八分，前胡，桂心，芍藥，炙甘草，各五分。水二鍾，薑十片，煎八分。不拘時服。飲酒傷者，加葛根，砂仁。

《外臺》茯苓飲九三治胸有停痰宿水，自吐出水後，心胸間虛，氣滿不能食。消痰氣，令能食。茯苓，人參，白朮，各三兩。枳實，二兩。陳皮，二兩半。生薑，四兩。右六味，水六升，煮取一升八合，分溫三服，如人行八九里進之。

茯苓飲子九四治痰迷心竅，怔忡不止。陳皮，半夏，茯苓，茯神，麥冬，各錢半。沉香，甘草，各五分。右水一鍾半，薑五片，煎七分服。

千緡湯九五治痰喘不得臥，人扶而坐，一服即安。半夏，泡，七個。炙甘草，皂角，炙，各一寸。生薑，一指大。水一鍾半，煎七分。不拘時服。

玉液湯九六治七情所傷，氣鬱生涎，隨氣上逆，頭目眩暈，心慒忪悸，眉棱骨痛。半夏，大者六錢，湯泡七次，切片。右作一服，水鍾半，薑十片，煎七分，入沉香末少許。不拘時溫服。

《局方》四七湯九七治七情之氣結成痰涎，狀如破絮，或如梅核，在咽喉之間，咯不出，嚥不下，此七情所為也。或中脘痞滿，氣不舒快，痰飲嘔惡，皆治之。半夏，湯泡，錢半。茯苓，一錢二分。蘇葉，六分。厚朴，薑製，九分。水一鍾半，生薑七片，紅棗二枚，煎八分。不時服。

《得效》加味四七湯九八治心氣鬱滯，豁痰散驚。半夏，製，二錢半。厚朴，製。茯苓，各一錢半。蘇葉，茯神，各一錢。遠志，石菖蒲，甘草，各五分。水二鍾，加薑，棗煎服。

《玉機》澤瀉湯九九治心下有支飲，苦眩冒。澤瀉，五錢。白朮，二錢。水二鍾，煎七分。食遠溫服。

朱砂消痰飲百治痰迷心竅，驚悸怔忡。膽星，五錢。朱砂，二錢半，另研。麝香，二分，另研。右為末。臨臥薑湯調下一錢。

深師消飲丸百一治停飲胸滿嘔逆，腹中水聲，不思飲食。白朮，二兩。茯苓，五錢。枳實，炒，乾薑，炮，各七錢。右為細末，蜜丸，桐子大。溫水下三十丸。

《秘方》星香丸百二治諸般氣嗽生痰。南星，礬水泡一宿，半夏，製同上，共泡之。香附，皂角水浸一周時，各二兩。陳皮，去白，一兩。右不見火為末，薑汁糊丸。每服五十丸，臨臥薑湯送下。

祛痰丸百三治風痰頭旋惡逆，胸膈不利。南星，生，半夏，生，赤茯苓，橘紅，乾薑，炮，等分。右為細末，？糊丸，梧子大。每服五七十丸，不拘時，米飲送下。

天花丸百四亦名玉壺丸。治消渴引飲無度。人參，天花粉，各等分。右為細末，煉蜜丸，桐子大。每服三五十丸，麥門冬湯下。

《局方》玉壺丸百五治風痰頭痛，亦治諸痰。南星，生，半夏，生，各一兩。天麻，五錢。白？，三兩。右為末，水和為丸，桐子大。每服三五十丸，同水一大盞，煎沸入藥，煮令藥浮即熟，漉出放溫，別用生薑湯下。一方：用南星，半夏各二兩俱製，天麻，白礬各五錢，共為末，以薑汁糊丸，如胡椒大。每服三十丸，白湯下。

玉液丸百六治風熱痰涎壅盛，利咽膈，清頭目，止欬嗽，除煩熱。半夏，湯泡，焙為細末，枯礬，研細。各十兩。寒水石，煆赤為末，水飛，三十兩。右研勻，？糊丸，桐子大。每服三十丸，食後淡薑湯下。

潔古玉粉丸百七治氣痰欬嗽。南星，半夏，各一兩，俱湯浸。橘紅，二兩。右為末，湯浸蒸餅為丸，桐子大。每服五七十丸，人參，生薑湯任下，食後。

《瑞竹》杏仁丸百八治久嗽，及老人欬嗽，喘急不已，睡臥不得，服此立效。杏仁，去皮尖，炒，胡桃肉，去皮。右等分，研為膏，加煉蜜丸，如彈子大。每服一丸，食後細嚼，薑湯下。

許學士神朮丸百九治痰飲。此足陽明，太陽治濕發散之劑也。茅山蒼朮，一斤，米泔浸一宿，去皮切片，焙乾為末。生油麻，五錢，水二盞研細取漿。大棗，十五個，煮取肉，研，旋入麻漿拌和藥。右三味，和丸，桐子大，日乾。每服五七十丸，空心溫酒下。

《三因》？朮丸百十治中脘宿食留飲，酸蜇心痛，嘈雜，口吐清水。神？，炒，三兩。陳皮，一兩。蒼朮，米泔浸三宿，切炒，一兩半。右為末，生薑汁別煮神？糊為丸。薑湯送下。

《百一》三仙丸百十一治一切濕痰痰飲，胸膈煩滿，痰涎不利，頭目不清。南星，半夏，香附，各等分。右南星，半夏以滾湯泡過為末，用生薑自然汁和，不可太軟，用楮葉或荷葉包住，外以蒲包再包，盦之令發黃色，晒乾收用。須五六月內造如盦？之法。每製丸藥，用藥二兩，香附一兩，同為細末，？糊為丸，綠豆大。每服四五十粒，食後薑湯下。

青州白丸子百十二治男婦風痰壅盛，手足癱瘓，嘔吐涎沫，牙關緊急，痰喘麻木，及小兒驚風嘔吐。半夏，七兩。南星，三兩。白附子，二兩。川烏，半兩，俱生用。右俱研，羅為細末，用生絹袋盛，以磁盆盛井花水擺洗粉出，未出者，以手揉擺，再擂再擺，以盡為度。然後日晒夜露，每日一換新水，攪而復澄，春五，夏三，秋七，冬十日，去水晒乾，白如玉片。以糯米粉作稀糊丸，如綠豆大。每服二十丸，生薑湯下，無時。如癱瘓，用酒下。小兒驚風，薄荷湯下五，七丸。

《局方》琥珀壽星丸百十三天南星，一斤。硃砂，二兩，研。琥珀，一兩，研。

右先掘地坑，深二尺，用炭火五斤，於坑內燒熱紅，取出炭掃淨，以好酒一升澆之。將南星乘熱下坑內，用盆急蓋，以泥壅護，經一宿取出，焙乾為末，同二味和勻，用生薑汁打？糊丸，如桐子大。每服五十丸，煎人參湯空心送下，日三服。一方用琥珀四兩，硃砂一兩，仍用豬心血三個，和藥末內加糊為丸，如前服。

《指迷》茯苓丸百十四治人有臂痛，手足不能舉，或時左右轉移。此伏痰在內，中脘停滯，脾氣不能流行，上與氣搏，脾屬四肢而氣不下，故上行攻臂，其脈沉細者是也。但治其痰，則臂痛自止。及婦人產後發喘，四肢浮腫者，用此則愈。此治痰第一方也。半夏，製，二兩。茯苓，一兩。枳殼，炒，半兩。風化硝，一錢半。右為末，薑汁煮糊丸，桐子大。每服三五十丸，薑湯下。

累有人為痰所苦，夜間兩臂常覺抽掣，兩手戰掉，至於茶鍾亦不能舉，隨服隨效。又簡易方：治痰飲流注疼痛。止用大半夏二兩，風化硝一兩，為末，以薑汁煮糊丸，桐子大。薑湯下十五丸。痰在上，臨臥服；在下，食前服。

丹溪白螺丸百十五治痰飲積胃脘痛。白螺螄殼，墻上年久者，燒，滑石，炒，蒼朮，山梔，香附，南星，各一兩。枳殼，青皮，木香，半夏，砂仁，各五錢。右為末，生薑汁浸蒸餅為丸，綠豆大。每服三四十丸，薑湯下。春加川芎，夏加黃連，冬加吳茱萸，各五錢。

丹溪潤下丸百十六降熱痰甚妙。半夏，二兩，依橘紅製。南星，依橘紅製，炙甘草，黃芩，黃連，各一兩。橘紅，半斤，以水化鹽五錢拌勻，煮乾，焙。右為末，蒸餅丸，綠豆大。每服五七十丸，白湯下。

《集成》潤下丸百十七治胸膈停痰，降痰甚妙。橘紅，一斤，鹽五錢，同水浸煮乾。甘草，炙，一兩。右為末，湯浸蒸餅丸，綠豆大。每服五十丸，白湯下。

《丹溪》黃栝蔞丸百十八治食積作痰，壅滯喘急。栝蔞仁，半夏，山查，神？，炒，等分。右為末，栝蔞汁丸。薑湯下五十丸。

《丹溪》杏仁蘿蔔子丸百十九治氣壅痰盛欬嗽。杏仁，蘿蔔子，炒，各一兩。右為末，粥糊丸，桐子大。每服五十丸，白湯下。

《金匱》陳皮湯百二十治嘔吐呃逆。陳皮，四兩。生薑，半斤。水七升，煮取三升。溫服一升，下咽即愈。

《本事》竹茹湯一二一治胃熱嘔吐。半夏，薑汁製，乾葛，各三錢。甘草，二錢。右為末。每服二錢，水一鍾，薑三片，竹茹一彈許，棗一枚，同煎七分，去柤溫服。

橘皮竹茹湯一二二治吐利後，胃虛膈熱，呃逆者。人參，竹茹，橘紅，各二錢。甘草，炙，一錢。水一鍾半，生薑五片，棗一枚，煎八分。溫服。

二汁飲一二三治反胃。甘蔗汁，二分。薑汁，二分。二味和勻，每溫服一碗，日三服則吐止。

東垣葛花解酲湯一二四治飲酒太過，痰逆嘔吐，心神煩亂，胸膈痞塞，手足顫搖，飲食減少，小便不利。人參，白朮，茯苓，砂仁，白豆蔻，葛花，各一錢。青皮，陳皮，豬苓，澤瀉，各七分。神？，木香，各五分。水二鍾，生薑五片，煎七分。食遠稍熱服。取微汗，酒病去矣。或為末，薑醋湯調服二，三錢亦可。

《金匱》豬苓散一二五治嘔吐，病在膈上，思水者。豬苓，茯苓，白朮，等分。右三味，杵為散。飲服方寸匕，日三服。

《大全》人參散一二六治脾胃虛寒，霍亂吐瀉，心煩腹痛，飲食不入。人參，當歸，厚朴，橘紅，各二錢。乾薑，炮，炙甘草，各五分。加棗一枚，水煎服。

《澹寮》六和湯一二七治夏秋暑濕傷脾，或飲冷乘風，多食瓜果，以致客寒犯胃，食留不化，遂成痞膈霍亂嘔吐，及廣南夏月瘴疾寒熱等證。半夏，人參，炙甘草，砂仁，杏仁，各一錢。赤茯苓，扁豆，炒，藿香，木瓜，各二錢。右？咀。每服五錢，水二鍾，生薑三片，棗一枚，煎，溫服。一方有白朮，香薷，厚朴各一錢，名六和半夏湯。

《良方》丁香散一二八治霍亂嘔吐不止。丁香，五分。藿香，枇杷葉，拭去毛，各二錢。右？咀。水一鍾半，薑一片，煎六分。熱服。

《局方》丁香半夏丸一二九治胃寒嘔吐吞酸。丁香，一兩。紅豆，炒，半夏，製，白朮，炒，各二兩。陳皮，三兩。右為末，薑汁打糊丸，胡椒大。每服二三十丸，薑湯下。

《局方》半夏丁香丸百三十治脾胃宿冷，胸膈停痰，嘔吐惡心，吞酸噫腐，心腹否滿，不思飲食。肉豆蔻，丁香，木香，藿香，人參，陳皮，去白，各二錢。半夏，製，三兩。右為細末，薑汁煮糊丸，桐子大。每服三十丸，薑湯下。

《和劑》大七香丸一三一治脾胃虛冷，心膈噎塞，漸成隔氣，及脾泄瀉痢，反胃嘔吐。香附，二兩。麥芽，炒，一兩。砂仁，藿香，官桂，甘草，陳皮，各二兩半。丁香，三兩半。甘松，烏藥，各六錢半。右為末，蜜丸，彈子大。每服一丸，嚼碎，鹽酒，鹽湯任下。忌生冷肥膩。

《良方》許仁則半夏丸一三二治胃冷嘔逆不食。半夏，洗去滑，一斤。小麥？，一斤。右水和丸，彈子大，水煮熟。初服四五丸，二服加至十四五丸，旋煮間服之。

萬氏定喘湯一三三治諸喘久不愈。按此方必風痰在肺者乃可用，他則忌之。白果，三七枚，去殼切碎，炒。款冬花，桑白皮，蜜炒，麻黃，製半夏，各三錢。蘇子，二錢。黃芩，微炒，杏仁，各錢半。甘草，一錢。水三鍾，煎二鍾，作二次服。不拘時，徐徐飲。歌曰：諸病原來有藥方，惟愁齁喘最難當。麻黃桑杏尋蘇子，白果冬花用更良，甘草黃芩同半夏，水煎百沸不須薑。病人遇此仙丹藥，服後方知定喘湯。

《局方》人參定喘湯一三四治肺氣上喘，喉中有聲，坐臥不安，胸膈緊痛，及治肺感寒邪，欬嗽聲重。人參，麻黃，阿膠，半夏？，五味子，粟殼，甘草，各八分。桑白皮，錢半。水二鍾，薑三片，煎八分。食後服。

《良方》百合湯一三五治肺氣壅滯，欬嗽喘悶，多渴，腰膝浮腫，小便淋瀝。百合，赤茯苓，陳皮，桑白皮，紫蘇，大腹皮，枳殼，馬兜鈴，人參，豬苓，炙甘草，麥冬，各一錢。右分二服。每服水一鍾半，薑一片，棗一枚，煎七分。不拘時溫服。

《局方》五虎湯一三六治風寒所感，熱痰喘急。麻黃，七分。細茶，八分。杏仁，去皮尖，一錢。石膏，一錢半。甘草，四分。水一鍾半，薑三片，棗一枚，煎服。

《三因》神秘湯一三七治上氣喘急不得臥。人參，一錢。陳皮，桔梗，紫蘇，各錢半。五味子，十五粒。水一鍾半，煎七分。食遠溫服。

《直指》神秘湯一三八治水氣作喘。人參，陳皮，桔梗，紫蘇，半夏，桑白皮，檳榔，各一錢。炙甘草，五分。五味子，十五粒。水二鍾，薑三片，煎八分。食遠溫服。

蘿蔔子湯一三九治積年上氣喘促，唾膿血不止，而氣實者宜之。蘿蔔子，一合，研碎。水煎，食後服。其效如神。

《三因》葶藶大棗瀉肺湯百四十治上氣喘急，身與面目俱浮，鼻塞聲重，不聞香臭，胸膈脹滿，將成肺癰。甜葶藶，炒，研細，三錢。大棗，十枚，去核。水二鍾，先煎大棗至一鍾，去棗入葶藶，煎至八分。食後服。須先服小青龍湯二服方用此。　　蘇子煎一四一治上氣欬嗽。蘇子，杏仁，生薑汁，生地黃汁，白蜜，各一斤。右將蘇子搗爛，以二汁和之，絹絞取汁，又搗又和，如此六七次則味盡，乃去柤，以蜜和之，置銅器中，於湯上煎之如飴。每服二匙，日三次，夜一，二次，病愈即止。

《醫林》杏仁煎一四二治喘嗽。杏仁，去皮尖，炒。胡桃肉，去皮。右等分，研膏，煉蜜丸，彈子大。每服一丸，臨臥細嚼，薑湯送下。一方以胡桃肉三枚，薑三片，臨臥嚼服，飲湯三四口，再嚼再飲就臥，止嗽無痰。

《良方》杏仁膏一四三治欬嗽喘急，喉中枯燥如物塞，兼唾血不止。杏仁，二兩，去皮尖，炒研如膏。真酥，三兩。阿膠，二兩，研炒為末。生薑汁，一合。白蜜，五合。蘇子，二兩，微炒研膏。右和勻，銀鍋內慢火熬成膏。每服一匙，不拘時，米飲調下。

《良方》前胡散一四四治心胸煩熱不利，欬嗽涕唾稠粘。前胡，桑白皮，麥門冬，貝母，各錢半。甘草，炙，五分。杏仁，去皮尖，一錢。水一鍾半，薑三片，煎七分，溫服。

《濟生》百花膏一四五治欬嗽不已，或痰中有血。百合，蒸，焙乾，款冬花，等分。右為細末，煉蜜丸，龍眼大。臨臥細嚼一丸，薑湯下。

《本事》枳殼散一四六治心下痞悶作痛，噯氣如敗卵。枳殼，白朮，各五錢。香附，一兩。檳榔，二錢。右為細末。每服二錢，米飲調下，日二三服，不拘時。

保和湯一四七治中染瘴氣，發熱嘔吐，腹滿不食。厚朴，薑製，半夏，製，大腹皮，黑豆水洗，橘紅，各八分。柴胡，枳殼，甘草，各五分。生薑，煨三錢。水煎溫服。

十味保和湯一四八治胃虛氣滯作噯人參，白朮，茯苓，半夏，製。陳皮，各一錢。藿香，香附，砂仁，各六分。炙甘草，木香，各三錢。水一鍾半，薑三片，棗二枚，煎七分。食前溫服。

丹溪六鬱湯一四九能解諸鬱。香附，二錢。橘紅，蒼朮，撫芎，半夏，炮，各一錢。赤茯苓，梔子，炒，各七分。炙甘草，砂仁，各五分。水二鍾，薑三片，煎八分。溫服。氣鬱，加烏藥，木香，檳榔，紫蘇，乾薑，倍砂仁，香附。濕鬱，加白朮。熱鬱，加黃芩，倍梔子。痰鬱，加南星，枳殼，小皂莢。血鬱，加桃仁，紅花，丹皮。食鬱，加山查，神？，麥芽。

《局方》三和散百五十治七情氣結，脾胃不和，心腹痞滿，大便秘澀。羌活，蘇葉，木瓜，大腹皮，沉香，各一錢。木香，檳榔，陳皮，白朮，川芎，炙甘草，各七分半。右咀，分二服，每服水一鍾，煎六分。不拘時服。

丹溪生韭飲一五一治食鬱久則胃脘有瘀血作痛，大能開提氣血。生韭搗取自然汁一盞，加溫酒一，二杯同服。右先以桃仁連皮細嚼數十枚，後以韭汁送下。

《三因》溫膽湯一五二治氣鬱生涎，夢寐不寧，怔仲驚悸，心虛膽怯，變生諸證。半夏，湯泡，枳實，竹茹，各一兩。陳皮，一兩五錢。茯苓，七錢。炙甘草，四錢。每服四，五錢，生薑七片，棗一枚，水一鍾半，煎七分。食遠溫服。一方有遠志一兩。

十味溫膽湯一五三治證同前，兼治四肢浮腫，飲食無味，心虛煩悶，坐臥不安，夢遺精滑等證。半夏，湯泡，枳實，麩炒，陳皮，各二錢。白茯苓，錢半。人參，熟地，棗仁，炒，遠志，製，五味，各一錢。炙甘草，五分。水二鍾，生薑五片，棗一枚，煎八分。不拘時服。

越鞠丸一五四治六鬱胸膈痞滿，或吞酸嘔吐，飲食不和，瘡疥等證。香附，山查，神？，炒，麥芽，炒，撫芎，蒼朮，梔子，炒，各等分。右為末，水調神？糊丸，桐子大。每服五七十丸，滾湯下。丹溪越鞠丸，無山查，麥芽。

流氣丸一五五治五積六聚，癥瘕痞塊，留飲之疾。是皆鬱氣客於腸胃之間，皮膚之下，久而停留，變而為痞。此藥能通滯氣，和陰陽，消舊飲，雖年高氣弱，亦可緩緩服之。木香，小茴香，橘紅，菖蒲，青皮，廣茂，炮，檳榔，蘿蔔子，神？，炒，麥芽，炒，枳殼，麩炒，補骨脂，炒，砂仁，蓽澄茄，各一兩。右為末，？糊丸，桐子大。每服五十丸，細嚼白豆蔻仁一枚，食後白湯送下。

嚴氏五膈散一五六治五膈五噎。人參，白朮，甘草，白豆蔻，半夏，桔梗，乾薑，蓽澄茄，木香，杵頭糠，沉香，各三分。枇杷葉，五片，炙，去毛。水二鍾，薑七片，煎七分。溫服。

《局方》五膈寬中散一五七治七情四氣傷於脾胃，以致陰陽不和，遂成膈噎，一切氣逆並治。青皮，陳皮，各五錢。香附，童便浸炒，厚朴，薑汁炒，甘草，各六錢。白豆蔻，砂仁，丁香，木香，各一錢。右為細末。每服二錢，薑鹽湯點服。

《選要》十膈散一五八治十般膈氣。風，冷，氣，熱，痰，食，水，憂，思，喜。人參，白朮，茯苓，炙甘草，陳皮，枳殼，麩炒，神？，炒，麥芽，乾薑，炮，官桂，訶子，煨，三棱，炮，莪朮，炮，各一兩。厚朴，薑炒，檳榔，木香，磨，各半兩。右為細末。每服二錢，入鹽少許，白湯調服。如脾胃不和，腹滿脹悶，用水一鍾，薑五片，棗一枚，鹽少許，煎七分服。

《局方》五噎散一五九治胸膈痞悶，諸氣結聚，？肋脹滿，痰逆惡心，不進飲食。白朮，南星，製，半夏？，枳殼，麩炒，青皮，草果，麥芽，大腹皮，乾薑，丁香，各一錢。甘草，五分。水一鍾半，薑五片，煎七分。不拘時服。

嘉禾散百六十一名穀神散。治脾胃不和，胸膈痞悶，氣逆生痰，不進飲食，五膈五噎。白茯苓，砂仁，薏仁，炒仁，枇杷葉，去毛，薑炙，桑白皮，炒，沉香，磨汁，五味子，白豆蔻，炙甘草，丁香，人參，白朮，各五分。木香，磨汁，青皮，陳皮，杜仲，薑汁炒，穀芽，炒，藿香，大腹皮，洗，石斛，酒炒，半夏？，炒，神？，炒，隨風子，檳榔，各三分。右水二鍾，薑三片，棗二枚，煎八分。食遠服。五噎，入柿乾一個。膈氣吐逆，入薤白三寸，棗五枚同煎。

《局方》人參豆蔻湯一六一治嗝噎，寬中順氣。人參，炙甘草，白豆蔻，石菖蒲，各五分。白朮，陳皮，半夏？，蘿蔔子，炒研，當歸，厚朴，各八分。藿香，丁香，各三分。水一鍾半，薑三片，粟米一撮，煎七分服。

《良方》紫蘇子飲一六二治嗝噎上氣欬逆。因怒未定，便夾氣飲食，或食飲畢便怒，以致食與氣相逆，遂成嗝噎之候。真蘇子，訶子，煨，蘿蔔子，微炒，杏仁，去皮尖，麩炒，人參，各一錢。木香，五分。青皮，炙甘草，各二錢。右咀。水一鍾半，薑三片，煎七分服。

枇杷葉煎一六三治五噎立效。枇杷葉拭去毛尖，橘紅，各三錢。生薑，半兩。水一鍾半，煎七分，作二次溫服。

《統旨》補氣運脾湯一六四治中氣不運，噎塞。人參，二錢。白朮，三錢。黃耆，一錢，炙。橘紅，茯苓，各錢半。砂仁，八分。甘草，炙，五分。水一鍾半，薑一片，棗一枚，煎八分。食遠服。

利膈散一六五治胸痺膈塞不通。人參，白朮，陳皮，赤茯苓，前胡，各一錢。乾薑，桂心，訶子，甘草，各五分。水一鍾半，薑五片，煎七分。頻頻服之效。

《發明》人參利膈丸一六六治胸中不利，痰逆喘滿，利脾胃壅滯，治嗝噎聖藥。按此方必嗝噎而大便秘結者乃可用。人參，當歸，藿香，各一兩。木香，檳榔，各七錢。枳實，炒，甘草，各八錢。厚朴，薑炒，大黃，酒浸，各二兩。右為末，滴水丸，桐子大。溫水送下三十丸。

草豆蔻丸一六七治酒積胃口痛，咽膈不通。草豆蔻，煨，白朮，各一兩。麥芽，煨，神？，炒，黃芩，半夏，炮，各五錢。枳實，炒，二兩。橘紅，青皮，各三錢。乾薑，二錢。炒鹽，五分。湯浸蒸餅為丸，綠豆大。每服百丸，煎白湯下。按：此方當去黃芩，庶乎不滯。

東垣清暑益氣湯一六八治暑熱蒸人，四肢倦怠，胸滿氣促，肢節疼痛，身熱而煩，小便黃數，大便溏瀉，自汗口渴，不思飲食。人參，黃耆，升麻，蒼朮，各一錢。白朮，炒，神？，炒，各五分。陳皮，炙甘草，黃檗，麥冬，當歸，各五分。乾葛，五味，澤瀉，青皮，各三分。水煎溫服。

《局方》香薷飲一六九治一切暑熱腹痛，或霍亂吐利煩心等證。按此方惟治陽暑，陰暑不宜用。香薷，一斤。厚朴，製，白扁豆，炒，各半斤。每服五錢，水一鍾半，煎八分。不拘時溫服。

五物香薷飲百七十治一切暑毒腹痛，霍亂吐瀉，或頭痛昏憒等證。香薷，茯苓，白扁豆，厚朴，炙甘草，各一錢。右為咀。水一鍾半，煎服。本方加黃連，即名黃連香薷飲。

《百一》十味香薷飲一七一治伏暑身體倦怠，神昏頭重吐瀉等證。香薷，二錢。人參，黃耆，白朮，茯苓，厚朴，薑炒，陳皮，白扁豆，炒，各一錢。木瓜，炙甘草，各五分。水二鍾，煎七分。食遠溫服。

黃連香薷飲一七二治陽暑中熱。黃連，四兩。香薷，一斤，厚朴，半斤。每服四錢，如前煎服。

《局方》縮脾飲一七三解伏暑，除煩渴，消暑毒，止吐瀉霍亂。白扁豆，炒，乾葛，各二兩，一作乾薑。炙甘草，烏梅肉，砂仁，草果，各四兩。右？咀。每服四錢，水煎冷服。

《局方》七味滲濕湯一七四治寒濕所傷，身體重著，如坐水中，小便或赤澀，大便溏泄。因坐臥濕地，或陰雨之所襲也。炙甘草，蒼朮，白朮，各一錢。茯苓，乾薑，各二錢。丁香，橘紅，各二分半。水一鍾半，薑三片，棗一枚，煎七分。食前服。

清熱滲濕湯一七五方在寒陣百十一。治濕熱浮腫，小水不利。

《金匱》防己黃耆湯一七六治風濕脈浮，身重，汗出惡風者。防己，黃耆，去蘆，各一兩。甘草，炙，半兩。白朮，七錢半。右？咀。每用五錢，生薑四片，棗一枚，水盞半，煎八分。溫服，良久再服。喘者，加麻黃半兩。胃中不和，加芍藥。氣上衝者，加桂枝。下有陳寒者，加細辛。服後當如蟲行皮中，從腰下如冰，後坐被上，又以一被繞腰下，溫令微汗差。

《百一》除濕湯一七七治中濕身體重著，腰腿痠疼，大便溏，小便或澀或利。半夏？，蒼朮，厚朴，茯苓，各錢半。陳皮，七分。藿香，炙甘草，各五分。水二鍾，薑七片，棗二枚，煎七分。食遠服。

羌活勝濕湯一七八治外傷濕氣，一身盡痛者。此方通治濕證。羌活，獨活，各二錢。蒿本，防風，各錢半。蔓荊子，川芎，炙甘草，各五分。水二鍾，煎八分。食後溫服。如身重腰痛沉沉然，經有寒也，加酒防己五分，附子五分。

東垣升陽除濕湯一七九治脾胃虛弱，不思飲食，腸鳴腹痛，泄瀉無度，小便黃，四肢困弱。升麻，柴胡，羌活，防風，半夏，益智仁，神？，澤瀉，各五分。麥檗？，陳皮，豬苓，甘草，各三分。蒼朮，一錢。右？咀，作一服。水三大盞，生薑三片，棗二枚，煎至一盞，去柤。空心服。

《拔萃》升陽除濕防風湯百八十治下痢下血，大便秘滯，裏急後重，數至圊而不能便，或下白膿。慎勿利之，舉其陽則陰自降矣。防風，二錢。白朮，白茯苓，白芍藥，各一錢。蒼朮，酒浸去皮，炒，四錢。右先將蒼朮用水一鍾半，煎至一鍾，入諸藥同煎至八分。食前服。

《三因》白朮酒一八一治中濕骨節疼痛。白朮，一兩。用酒三盞，煎一盞。不拘時頻服。不能飲酒者，以水代之。

《仲景》五苓散一八二治暑熱煩躁，霍亂泄瀉，小便不利而渴，淋澀作痛，下部濕熱。白朮，豬苓，茯苓，各七錢半。肉桂，五錢。澤瀉，一兩二錢半。古法為細末，每服二錢，白湯調下，日三服。今法以水煎服。

加減五苓散一八三治濕熱黃疸，小水不利。即前五苓散去肉桂，加茵陳各等分。

加味五苓散一八四治濕勝身痛，小便不利，體痛發渴。此太陽經解表滲利之劑，治風濕，寒濕藥也。即前五苓散加羌活。

《金匱》茵陳五苓散一八五治黃疸。茵陳蒿末，十分。五苓散，五分。右和勻，先食飲方寸匕，日三服。

柴胡茵陳五苓散一八六治傷寒，溫濕，熱病發黃，小便赤黑，煩渴發熱。此以汗下太早，濕熱未除，以致遍身發黃，嘗用此治之甚效。五苓散，一兩。加茵陳，半兩。車前子，一錢。木通，柴胡，各一錢半。右分二服，用水一鍾半，燈草五十莖，煎服。連進數服，小便清利而愈。因酒後者，加乾葛二錢。

四苓散一八七即前五苓散去肉桂。

仲景豬苓湯一八八治傷寒下後，脈浮發熱，渴欲飲水，小便不利；及少陰病下利，欬而嘔，渴，心煩不得眠者。豬苓，去皮，茯苓，阿膠，滑石，澤瀉，各一兩。右五味，以水四升，先煮四味取二升，去滓，內阿膠烊盡，服七合，日三服。

茯苓湯一八九治濕熱泄瀉，或飲食泄瀉。茯苓，白朮，炒，各五錢。右用水煎，食前服。一方有芍藥等分，名白朮散。

胃苓湯百九十治脾濕太過，泄瀉不止。陳皮，厚朴，甘草，蒼朮，白朮，茯苓，澤瀉，豬苓，肉桂，各等分。每服五，六錢，薑五片，棗二枚，水煎服。

橘半胃苓湯一九一治嘔吐泄瀉，脹滿不下，食不知味。橘紅，半夏，製，各一錢。蒼朮，米泔浸炒，白朮，炒，厚朴，炙甘草，人參，茯苓，澤瀉，茅根，各二錢。薑汁，數匙。水二鍾，煎一鍾，入薑汁再煎一二沸。陸續飲之。

柴苓湯一九二治身熱煩渴泄瀉。白朮，茯苓，澤瀉，柴胡，豬苓，黃芩。右水煎服。

加減柴苓湯一九三治諸疝。此和肝腎，順氣，消疝，治濕之劑。柴胡，甘草，半夏，茯苓，白朮，澤瀉，豬苓，山梔，炒，山楂，荔核，煨，各等分。右？咀。水二鍾，薑三片，煎八分。食前服。

《局方》真人養臟湯一九四治大人小兒冷熱不調，下痢赤白，或如膿血，魚腦，裏急後重，臍腹？痛；或脫肛墜下，酒毒便血，並治之。人參，當歸，訶子，肉豆蔻，？煨，炙甘草，木香，各一錢。芍藥，白朮，各三錢。肉桂，五分。粟殼，蜜炙，二錢。水二鍾，煎八分。食遠服。臟寒者，加附子一錢。

《良方》草果散一九五治中寒泄瀉，腹痛無度。厚朴，薑汁炒，二兩。肉豆蔻，？煨，草豆蔻，煨，各十個。右每服三錢，薑，水煎服。

《經驗》大橘皮湯一九六治濕熱內甚，心腹脹滿，水瀉，小便不利。橘皮，檳榔，各一錢。滑石，茯苓，豬苓，澤瀉，白朮，各二錢。官桂，甘草，各五分。水一鍾半，生薑三片，煎八分。食遠服。

消食導氣飲一九七治凡遇氣怒便作泄瀉，此必因怒挾食所致。其有脾土本虛，不勝肝氣者，此方主之。人參，白朮，茯苓，炙甘草，川芎，半夏，青皮，陳皮，枳實，香附，神？，砂仁，木香，上酌虛實增減用。水一鍾半，薑三片，煎七分。食遠溫服。

《外臺》黃芩湯一九八治乾嘔下利。黃芩，人參，乾薑，各三兩。桂枝，一兩。半夏，半升。大棗，十二枚。右六味，以水七升，煮取三升。溫分三服。

秘傳斗門方一九九治毒痢臟腑撮痛，膿血赤白，或下血片，日夜不息，及噤口惡痢，裏急後重，全不進食，久渴不止，他藥不能治者，立見神效。乾薑，炒，四錢。粟殼，蜜炙，八錢。地榆，甘草，炙，各六錢。白芍藥，炒，三錢。黑豆，炒，去皮，一兩半。右？咀，可分三，四貼，用水一鍾半，煎七分。食遠熱服。

治痢簡易八方二百《外臺秘要》方：治痢下白膿不止。用白？一味炒熟，搗篩，煮米粥內方寸匕食之。此療瀉痢日至百行，藥所不及者也。

《千金方》：治痢。用薤白一握，細切，煮粥食之。《聖惠方》：治赤白痢疾。以？一握，切，和米煮粥，空腹食之。

《千金翼方》：用雞子以醋煮極熟，空腹食之，治久痢赤白。又方：用乾薑於火內燒焦黑，不可成炭，放磁瓶中閉冷，為末。每服一錢，米飲調下。炙雞散：治脾胃氣虛，腸滑下痢。用黃雌雞一隻，製如食法，以炭火炙之，槌扁，用鹽醋刷遍，又炙，令極熟而燥。空腹食之。一方，治熱毒下血，痢久不已。用當歸，黃連各三錢，烏梅五個，水煎八分。空心服。

《類方》？朮丸二百一治暑濕暴瀉，壯脾溫胃，及治飲食所傷，胸膈痞悶。神？，炒，蒼朮，米泔浸一宿，切，炒，等分。右為細末，？糊丸，桐子大。每服七八十丸，米飲下，不拘時。

《局方》戊己丸二百二治脾經受濕，瀉痢不止，米穀不化，臍腹刺痛。黃連，炒，吳茱萸，炮炒，白芍藥，各五兩。一方：黃連四兩，吳茱萸二兩，芍藥三兩。右為細末，？糊丸，桐子大。每服七十丸，空心食前米飲下。

《聖惠》雙荷散二百三治卒暴吐血。藕節，七節。荷葉頂，七個。右入蜜一匙，擂細，水二鍾，煎八分，溫服；或為末，蜜湯調下二錢亦妙。

《直指》側柏散二百四治內損失血，飲酒太過，勞傷於內，氣血妄行，血如湧泉，口鼻皆出，須臾不救，服此即安。又治男婦九竅出血。人參，荊芥穗，燒灰，各一錢。側柏葉，蒸乾，一兩半。右為末。每服三錢，入飛羅？三錢，拌勻，汲水調粘，啜服。

地黃煎二百五治吐血，憂患內傷，胸膈疼痛，及虛勞唾血百病，久服佳。用生地黃一斤，搗取汁，於銀鍋或砂鍋微火煎一二沸，入白蜜一斤，再煎至三升。每服半升，日三服。一方：用生地黃汁一升，生薑汁一合，和勻。溫服，日三，四次。一方：治虛勞吐血。用生地黃五斤搗，以好酒五升煮，去渣服。

《局方》枇杷葉散二百六治暑毒攻心，嘔吐鮮血。香薷，二錢。厚朴，甘草，麥門冬，木瓜，茅根，各一錢。陳皮，枇杷葉，丁香，各五分。右為末。每服二錢，薑，水煎服。

阿膠散二百七治肺燥欬嗽不已，及唾血。阿膠，炒，白芨，各二錢。天門冬，北五味子，人參，生地黃，茯苓，各一錢。右以白芨為細末，餘藥用水一鍾半，入蜜二匙，秫米百粒，生薑五片，同煎熟，入白芨末調。食後溫服。

《良方》阿膠散二百八方在婦人六。安胎補血氣。

錢氏阿膠散二百九方在小兒三四。治小兒欬嗽喘急。

綠雲散二百十治吐血。柏葉，人參，阿膠，炒珠，百合。右等分為末。每服二錢，不拘時，糯米飲調下。

《簡易》黑神散二一一治一切吐血，及傷酒食醉飽，低頭掬損，吐血致多，並血妄行，口鼻俱出，但聲未失，無有不效。百草霜，不拘多少，村居者佳。右研細。每服二錢，糯米煎湯下。喜涼水者，以新沒水調服，？血者，用少許吹鼻。皮破出血或炙瘡出血，摻之即止。

《局方》黑神散二一二方在婦人五十。治產後惡露不盡，胎衣不下，攻心腹痛。

天門冬丸二一三治吐血咯血，大能潤肺止嗽。天門冬，一兩。貝母，杏仁，各七錢，炒，白茯苓，阿膠，甘草，各五錢。右為細末，煉蜜丸，芡實大。每噙化一丸，津嚥下。

髮灰散二一四治起居所傷，小便尿血，或忍尿脬轉，臍下急痛，小便不通，又治肺疽心？，內崩吐血，舌上出血。亂髮，燒灰。即血餘也。右每服二錢，以米醋湯調服。

棕灰散二一五治大腸下血不止，或婦人崩漏下血。敗棕，不拘多少，燒灰存性，為細末。每服二錢，空心好酒或清米飲調服。

《寶鑑》平胃地榆湯二一六治邪陷陰分，則陰結便血。陳皮，厚朴，蒼朮，甘草，地榆，人參，白朮，當歸，芍藥，升麻，乾葛，茯苓，神？，乾薑，炒，香附，各等分。右咀。每服五錢，加薑，棗煎，空心服。

海藏愈風湯二一七一名舉卿古拜散。治一切失血，筋脈緊急，產後或汗後搐搦。荊芥穗，為細末。右先炒大豆黃卷，以酒沃之，去黃卷取淨汁，調前末三，四錢服之。輕者一服，重者二，三服即止。氣虛者忌服。童便調亦可。

《局方》小烏沉湯二一八治氣逆便血不止。烏藥，一兩。炙甘草，香附，醋炒，四兩。右為末。每服二錢，食前鹽湯下。

除濕和血湯二一九治陽明經濕熱虛陷，便血腹痛。當歸身，酒拌，牡丹皮，生地黃，熟地黃，黃耆，炙，炙甘草，各一錢。白芍藥，錢半。生甘草，升麻，陳皮，秦艽，蒼朮，肉桂，各五分。水二鍾，煎八分。空心，候宿食消盡熱服。

驅瘧飲二百二十治諸瘧久瘧不愈者。草果，青皮，陳皮，人參，茯苓，半夏，製，厚朴，蒼朮，炒，檳榔，白朮，甘草，各一錢。良薑，五分。水二鍾，棗二枚，烏梅一個，煎八分。食遠服。

祛瘧飲二二一三發後，火盛氣強者，可因其衰而減之，立效。貝母，去心，紫蘇，各一錢，橘紅，山查肉，枳實，各錢半。檳榔，八分。柴胡，七分。甘草，炙，三分。知母，去毛淨，鹽酒炒過，五錢。右用水二鍾，煎一鍾，又將滓再煎，至八分，並一處，露過宿。臨發日早溫服一半，未發前一時許再溫服後半。

截瘧飲二二二《史崇質傳》云：得之四明胡君，屢試屢驗。黃耆，炙，一錢六分。人參，白朮，白茯苓，橘紅，砂仁，草果，五味子，各一錢。甘草，七分。烏梅，三枚。水二鍾，薑三片，棗二枚，煎一鍾。溫服。

《濟生》萬安散二二三治一切瘧病之初，邪盛氣壯者，進此藥以逐邪取效。若氣虛胃弱及妊婦，皆不宜用。蒼朮，厚朴，薑炒，陳皮，檳榔，常山，酒浸，甘草，炙，各一錢半。右咀。水一鍾半，煎八分，露一宿。臨發早，溫服。忌熱物。

《濟生》鱉甲飲子二二四治瘧疾久不愈，？下痞滿，腹中結塊，名曰瘧母。鱉甲，醋炙，川芎，黃耆，草果仁，檳榔，白朮，橘紅，白芍藥，甘草，厚朴，製，等分。右？咀。每服五七錢，水一鍾，薑七片，棗一枚，烏梅少許，煎七分。溫服無時。

《濟生》清脾飲二二五治癉瘧脈來弦數，但熱不寒，或熱多寒少，口苦咽乾，小便赤澀。厚朴，製，青皮，白朮，草果仁，柴胡，茯苓，黃芩，半夏，甘草，各等分。每服四，五錢，水一鍾半，薑三片，棗一枚。未發前服。忌生冷油膩。寒多者，可加肉桂；熱多者，可加黃連。

《局方》草果飲二二六治諸瘧通用。草果，川芎，白芷，蘇葉，青皮，陳皮，良薑，炙甘草。右等分，？咀。每服五錢，水一鍾半，煎七分，溫服，留滓服並煎。當發日，進三服，不以時。加薑煎，亦治寒瘧。

《簡易》七寶飲二二七治一切瘧疾，不拘寒熱，鬼瘧，食瘧。常山，草果，檳榔，厚朴，薑製，青皮，陳皮，甘草，各一錢。右用酒，水各一鍾，共煎一鍾，將滓亦如前再煎一鍾，各另放，俱露一宿。至次日當發清晨，面東先服頭服，少頃，再飲二服，大有神效。

《簡易》四獸飲二二八治諸瘧，和胃消痰。人參，白朮，茯苓，甘草，炙，減半，陳皮，半夏，草果，烏梅，各等分。大棗，三枚。生薑，五片。右咀，以鹽少許，醃食頃，濕紙厚裹，慢火煨香熟。每服四，五錢，水一鍾半，煎七分。溫服。

《局方》常山飲二二九治瘧疾發散不愈，漸成癆瘵。知母，常山，草果，烏梅肉，各一斤。良薑，二十兩。炙甘草，一斤。右咀。每服五錢，薑五片，棗一枚，水煎服。

丹溪截瘧丹二百三十雄黃，一兩。人參，五錢。右為末，於端午日用粽子尖丸，桐子大。每服一丸，發日早，面東，井花水吞之。忌諸熱味。

《集成》截瘧常山飲二三一常山，草果，穿山甲，炙，甘草，炙，檳榔，知母，烏梅。右等分，用水，酒各一鍾，煎至一鍾，露一宿。發前二時溫服。如吐則順之。

《寶鑑》交加飲子二三二治痰，食，瘴氣，虛寒等瘧。肉豆蔻，草豆蔻，各二個，一煨一生。厚朴，二錢，半炒半生。大甘草，二寸，半生半炙。生薑，半生半煨。右水一鍾半，煎八分。發日空心服，未愈再服。

柴平湯二三三治脈濡濕瘧，一身盡痛，手足沉重，寒多熱少。柴胡，人參，半夏，黃芩，甘草，陳皮，厚朴，蒼朮。水二鍾，加薑，棗煎服。

《局方》人參養胃湯二三四治外感風寒，內傷飲食，寒熱頭痛，身體拘急，山嵐瘴氣，疫癘瘧疾等症。半夏，厚朴，薑製，橘紅，各八分。藿香，草果，茯苓，人參，各五分。蒼朮，一錢。炙甘草，三分。薑七片，烏梅一個，水煎服。

和解散二三五治瘴病初作，胸腹滿悶，頭眩發熱。厚朴，薑汁炒，陳皮，各二兩。甘草，四兩，炒。蒿本，桔梗，各三兩。蒼朮，半斤米泔浸一宿，二兩。右為粗末。每服五，七錢，水鍾半，薑三片，棗二枚，煎七分，熱服。日三服，夜一服。此藥不拘傷風傷寒，初作未分證候，任服之，大能助胃祛邪，和解百病。

檳榔煎二三六治山嵐瘴氣，寒熱嘔吐腹滿，不思飲食。檳榔，蒼朮，厚朴，薑製，陳皮，草果，各一錢。甘草，一寸。煨生薑，一塊。水一鍾半，棗三枚，煎八分。食遠熱服。

屠酥酒二三七辟山嵐瘴氣，瘟疫等氣。麻黃，川椒，去合口者，細辛，防風，蒼朮，製，乾薑，肉桂，去粗皮，桔梗，等分。右為粗末，絹囊貯浸酒中，密封瓶口，三日後可服。每日空心服一，二杯。冒露遠行，辟諸邪氣，但不宜多飲使醉。

降椒酒二三八辟一切瘴氣，尋常宜飲之。降真香，二兩，細剉。川椒，一兩，去合口者。右用絹囊貯浸無灰酒中，約二斗許，每日飲數杯，百邪皆不能犯，兼治風濕腳氣，疝氣冷氣，及背面惡寒，風疾有效。

《局方》省風湯二三九治中風挾熱挾痰，口噤，口眼歪斜，攣急疼痛，風盛痰實。防風，南星，生用，各二錢。半夏，浸洗，生用，黃芩，甘草，各一錢。水二鍾，生薑五片，煎八分。不拘時服。此藥同導痰湯合服尤妙。

《局方》八風散二百四十治風氣上攻，頭目昏眩，肢體拘急煩疼，或皮膚風瘡癢痛，及寒壅不調，鼻塞聲重。藿香，去土，半斤。前胡，去蘆，白芷，各一斤。黃耆，炙，甘草，炙，人參，各二斤。羌活，防風，各三斤。右為細末。每服二錢，水一鍾，入薄荷少許，煎七分。食後溫服。或用臘茶清調服一錢亦可。小兒虛風，用臘茶清調下半錢，更量兒大小加減服。

防風當歸湯二四一治發汗過多，發熱，頭搖口噤，脊背反張，太陽兼陽明證也，宜去風養血。防風，當歸，川芎，熟地黃，等分。每服一兩，水二鍾，煎一鍾。溫服。

順風勻氣散二四二治中風中氣，半身不遂，口眼喎斜，先宜服此。白朮，人參，天麻，各五分，沉香，白芷，青皮，甘草，各四分。紫蘇，木瓜，各三分。烏藥，一錢半。水一鍾半，薑三片，煎七分。食遠服。

《易簡》星香湯二四三治中風痰盛，服熱藥不得者。凡痰厥氣厥，身熱面赤者，宜服之。南星，八錢。木香，一錢。右作二貼。水二鍾，生薑十片，煎七分。不拘時服。

《濟生》八味順氣散二四四治氣厥，身冷似中風。凡患中風者，先服此藥順氣，次進治風藥。人參，白朮，茯苓，青皮，陳皮，白芷，台烏，各一兩。甘草，半兩。右咀。每服三錢，水一盞，煎七分。溫服。

《機要》大秦艽湯二四五治中風外無六經之形證，內無便溺之阻隔，血弱不能養筋，故手足不能運動，舌強不能言語，宜養血而筋自愈。當歸，芍藥，白朮，生地，熟地，川芎，甘草，茯苓，防風，白芷，獨活，羌活，黃芩，各七分。秦艽，石膏，各一錢。細辛，五分。春夏加知母一錢。水二鍾，煎一鍾。溫服。

如遇天陰，加生薑七片。如心下痞，加枳實五分。按：此湯自河間，東垣而下，俱用為中風之要藥。夫既無六經之外證，而胡為用羌，辛，防，芷等藥？既內無便溺之阻隔，而何用石膏，秦艽，黃芩之類？其為風寒痛痺而血虛有火者，乃宜此方耳。

《拔萃》養血當歸地黃湯二四六治中風少血偏枯，筋脈拘攣疼痛。當歸，川芎，熟地黃，芍藥，蒿本，防風，白芷，各一錢。細辛，五分。水一鍾半，煎八分。食遠溫服。

薏苡仁湯二四七治中風流注，手足疼痛，麻痹不仁，難以伸屈。薏苡仁，當歸，芍藥，麻黃，官桂，蒼朮，米泔浸，切，炒，甘草。水一鍾半，生薑七片，煎八分。食前服。自汗去麻黃，有熱減官桂。

滌痰湯二四八治中風痰迷心竅，舌強不能言。南星，製，半夏，泡七次，各二錢半。枳實，麩炒，茯苓，各一錢。橘紅，一錢半。石菖蒲，人參，各一錢。竹茹，七分。甘草，五分。水一鍾半，生薑五片，煎八分。食後服。

清心散二四九治風痰不開。青黛，硼砂，薄荷，各二錢。牛黃，冰片，各三分。右為細末。先以蜜水洗舌，後以薑汁擦舌，將藥末蜜水調稀擦舌本上。

《簡易》虎骨散二百五十治半身不遂，肌肉乾瘦為偏枯。忌用麻黃發汗，恐枯津液，惟此方潤筋去風。當歸，烏蛇肉，各二兩。赤芍藥，白朮，續斷，蒿本，虎骨，各一兩。右為細末。每服二錢，食後溫酒調下。若骨中煩疼，加生地黃一兩。若臟寒自利，加天雄半兩。

虎骨散二五一治風毒走注，疼痛不定，少得睡臥。虎脛骨，醋炙，龜板，醋炙，各二兩。血竭，另研，沒藥，另研，自然銅，醋焠，赤芍藥，當歸，蒼耳子，炒，骨碎補，去毛，防風，各七錢半。牛膝，酒浸，天麻，檳榔，五加皮，羌活，各一兩。白附子，炮，桂心，白芷，各半兩。右為細末。每服二錢，溫酒調下，不拘時。

交加散二五二治瘈瘲，或戰振，或產後不省人事，口吐痰涎。當歸，荊芥穗，等分。右為細末。每服二錢，水一鍾，酒少許，煎七分，灌服，神效。

《良方》交加散二五三方在婦人百。治經脈結聚不調，腹中撮痛。　　潔古四白丹二五四清肺氣，養魂魄，以中風多昏冒，氣不清利也，兼能下強骨髓。白朮，白茯苓，人參，川芎，甘草，砂仁，香附，防風，各半兩。白芷，一兩。白檀香，藿香，各錢半。知母，細辛，各二錢。羌活，薄荷，獨活，各二錢半。麝香，一錢另研。牛黃，片腦，各五分，另研。甜竹葉。右為末，煉蜜為丸，每兩作十丸。臨睡嚼一丸，煎愈風湯送下。上清肺氣，下強骨髓。

續斷丹二五五治中風寒濕，筋攣骨痛。續斷，萆薢酒浸，牛膝酒浸，乾木瓜，杜仲炒，各二兩。右為末，煉蜜和丸，每兩作四丸。每服一丸，細嚼溫酒下，不拘時。

《濟生》豨薟丸二五六治中風口眼喎斜，時吐涎沫，語言蹇澀，手足緩弱。豨薟草，生於沃壤間帶豬氣者是。五月五日或六月六日採葉洗淨，不拘多少，九蒸九晒，每蒸用酒蜜洒之，蒸一飯頃。九蒸畢，日乾為末，煉蜜丸，桐子大。每服百丸，空心溫酒，米飲任下。一方：每豨薟草一斤，加四物料各半兩，川烏，羌活，防風各二錢，丸服。

蠲痺湯二五七治周痺及手足冷痺，腳腿沉重，或身體煩疼，背項拘急。當歸，赤芍藥煨，黃耆，薑黃，羌活，各錢半。甘草，五分。水二鍾，薑三片，棗二枚。不拘時服。

三痺湯二五八治血氣凝滯，手足拘攣，風痺等疾皆效。人參，黃耆，當歸，川芎，熟地黃，白芍藥，杜仲薑汁炒，續斷，桂心，牛膝，細辛，白茯苓，防風，秦艽，獨活，甘草，等分。水二鍾，薑三片，棗一枚，煎七分。不拘時服。

加味五痺湯二五九治五臟痺證。人參，白芍藥煨，茯苓，川芎或倍之，當歸，各一錢。五味子，十五粒。細辛，七分。甘草，五分。白朮，一錢，脾痺倍用。水二鍾，薑一片，煎八分。食遠服。肝痺，加棗仁，柴胡。心痺，加遠志，茯神，麥冬，犀角。脾痺，加厚朴，枳實，砂仁，神？。肺痺，加紫菀，半夏，杏仁，麻黃。腎痺，加獨活，官桂，杜仲，牛膝，黃耆，萆薢。

人參散二百六十治肝脾氣逆，胸？引痛，眠臥多驚，筋脈攣急，此藥鎮肝去邪。人參，二兩。杜仲炒，黃耆炙，棗仁微炒，茯神，各一兩。五味子，細辛去苗，熟地黃，秦艽，羌活去蘆，芎藭，丹砂細研，各半兩。右為細末，入丹砂再研勻。每服一錢，不拘時，溫酒調下，日三服。

六味茯苓湯二六一治肢體手足麻痺，多痰唾，眩冒者。半夏製，赤茯苓，橘紅，各二錢。枳殼麩炒，桔梗去蘆，甘草炙，各一錢。水二鍾，薑五片，煎八分。不拘時服。

枳實散二六二治心痺胸中氣堅急，心微痛，氣短促，欬唾亦痛，不能飲食。枳實麩炒，桂心，細辛，桔梗，各七錢半。青皮，一兩。右？咀。每服三錢，水一鍾，生薑一錢半，煎六分。不拘時服。

紫蘇子湯二六三治肺痺心胸滿塞，上氣不下。紫蘇子炒，八兩。半夏湯泡，五兩。橘紅，桂心，各三兩。人參，白朮，甘草炙，各二兩。右？咀。每服四，五錢，水一鍾，生薑五片，棗二枚，煎七分。不拘時溫服。

除濕蠲痛湯二六四治風濕痛痺。羌活，茯苓，澤瀉，白朮，各一錢半。陳皮，一錢。甘草，四分。蒼朮米泔浸炒，二錢。水二鍾，煎八分，入薑汁，竹瀝各二，三匙。痛在上者，加桂枝，威靈仙，桔梗。痛在下者，加防己，木通，黃檗，牛膝。

桂心散二六五治風邪走注疼痛。桂心，漏蘆，芎藭，威靈仙，白芷，當歸，木香，白殭蠶炒，地龍去土炒乾，各半兩。右為細末。每服二錢，溫酒調下，不拘時。

濕鬱湯二六六治雨露所襲，或嵐氣所侵，或坐臥濕地，或汗出衣衫濕鬱，其狀身重而痛，倦怠嗜臥，遇陰寒則發，脈沉而細緩者是也。蒼朮，三錢。白朮，香附，橘紅，厚朴薑汁炒，半夏製，白茯苓，撫芎，羌活，獨活，各一錢。甘草，五分。生薑五片，水煎服。

趁痛散二六七乳香，沒藥，桃仁，紅花，當歸，羌活，地龍酒炒，牛膝酒洗，甘草，香附童便洗，五靈脂酒炒。右為末。每服二錢，酒調服。或加酒炒芩，檗。

秦艽地黃湯二六八治風熱血燥，筋骨作痛。秦艽，生地黃，當歸，川芎，白芍藥，甘草，防風，荊芥，升麻，白芷，蔓荊子，大力子蒸，羌活，各一錢。右水煎服。

活絡飲二六九治風濕痺痛，諸藥不效。當歸，白朮，川芎，羌活，獨活，各一錢。甘草，五分。水一鍾半，薑五分，煎七分。溫服。

《寶鑑》獨活寄生湯二百七十治腎虛臥冷，寒濕當風，腰腳疼痛。獨活，一錢。杜仲炒，細辛，桑寄生，人參，當歸，川芎，芍藥，茯苓，牛膝，甘草，桂心，熟地黃，防風，秦艽。水一鍾半，薑三片，煎七分。空心服。

透經解攣湯二七一治風熱筋攣骨痛。穿山甲，三錢，炮。荊芥，紅花，蘇木，羌活，當歸，蟬蛻去土，防風，天麻，甘草，各七分。白芷，一錢。連翹，川芎，各五分。右酒，水各半煎服。

薰蒸方二七二治腎氣衰弱，或肝脾腎三經受風寒濕氣，停於腿膝經絡，致成腳痺疼痛。宜用此藥和榮衛，通經絡，是亦治痺之法。花椒，一撮。？，三大莖，切。鹽，一把。小麥麩，約四，五升。酒，一盞。醋，不拘多少，以拌前件，至潤為度。右放銅器內炒令極熱，攤臥褥下，將患腳薰蒸其上，蓋以衣被，穩臥一時，要汗出為度，勿見風。或加薑，桂亦妙。

薰洗痛風法二七三治手足冷痛如虎咬者。右用樟木屑一斗，以急流水一擔煮沸，將樟木屑入大桶內，用前湯泡之，桶邊放一兀凳，桶內安一矮凳，令病人坐桶邊，放腳在桶內，外以草薦一領圍之，勿令湯氣入眼，恐致壞眼。其功甚捷。

愈風丹二七四治足三陰虧損，風邪所傷，肢體麻木，手足不隨等證。羌活，十四兩。當歸，熟地，生地，各一斤。杜仲，七兩。天麻，萆薢另研細，牛膝酒浸焙乾，玄參，各六兩。獨活，五兩。肉桂，三兩。煉蜜丸，桐子大。每服五七十丸，或百丸，空心食前，溫酒或白湯下。

易老天麻丸二七五治諸風肢節麻木，手足不隨等證。天麻酒浸三日焙乾，牛膝製同前，萆薢，各六兩，另研末。當歸，二十兩。附子製，一兩。羌活，十兩。生地，一斤。丸服如前法。一方有玄參，六兩。杜仲，七兩。獨活，五兩。按：此方與前愈風丹大同，但生地性涼，恐滯經絡，宜改用熟地為妥。且以六十四兩之諸藥，而佐以一兩之附子，果能效否？此最少亦宜四兩或六兩方可也。

愈風燥濕化痰丸二七六治歷節風，濕痰壅滯，晝夜疼痛無休者。白朮炒，蒼朮米泔浸，杜仲薑汁炒，各二兩。牛膝酒浸，川芎，薏仁，巴戟，破故炒，各一兩。當歸，牙皂瓦炒，防風，羌活，生地，獨活，防己，天麻，南星，半夏，陳皮，木香，沉香，川烏，殭蠶，全蝎，各五錢。右為末，酒糊丸，桐子大。每服百丸，空心食前酒送下，日二次，食乾物壓之。

活絡丹二七七治中風手足不用，日久不愈，經絡中有濕痰死血者。草烏炮去皮，川烏炮去皮臍，膽星，各六兩。地龍，去土焙乾，乳香，去油，沒藥，各二兩二錢。蜜丸，桐子大。每服二三十丸，溫酒，茶清任下。

東垣開結導飲丸二七八治飲食不消，心下痞悶，腿腳腫痛。白朮炒，陳皮炒，澤瀉，茯苓，神？炒，麥芽炒，半夏製，各一兩。枳實炒，青皮，乾薑，各五錢。如有積塊者，加巴霜錢半。為末，湯浸蒸餅為丸，梧子大。每服四，五丸或十丸，溫水下。此內傷飲食，脾胃之氣不能運行上升，則注為腳氣，故用此以導引行水化脾氣也。

換骨丹二七九通治諸風痺痛，兼治鶴膝風。此與後史國公浸酒方大同。虎骨酥炙，防風，牛膝，當歸，羌活，獨活，敗龜板，秦艽，萆薢，晚蠶沙，松節，各一兩。枸杞，一兩半。茄根洗淨，二兩。酒糊丸服，或酒浸，或為末服亦可。

《局方》換腿丸二百八十治足三陰經虛，為風寒熱濕所侵，發為攣痺，縱緩疼痛，上攻胸？，下至腳膝，足心發熱，行步艱難。薏仁，南星，防己，防風，石斛，檳榔，萆薢，石南葉，羌活，木瓜，各四兩。牛膝酒浸，當歸，天麻，續斷，各一兩。黃耆，一兩半。右為末，酒糊丸，梧子大。每服五七十丸，空心鹽酒下。

史國公浸酒方二八一一名萬病無憂酒。治諸風五痺，左癱右瘓，四肢頑麻，口眼歪斜，骨節痠痛，諸般寒濕風氣，效難盡述。當歸，鱉甲炙，羌活，萆薢，秦艽，防風去蘆，牛膝，晚蠶沙，松節，各二兩。枸杞，五兩。乾茄根，八兩，飯上蒸熟。虎脛骨酒浸一日焙乾酥炙。用無灰酒一斗，絹袋盛藥入酒內，封十日可服。取飲時，不可面向罈口，恐藥氣衝人頭面。飲酒不可間斷。飲盡，將藥渣晒乾為末，米糊丸，桐子大，空心酒下五十丸。忌發風動氣等物。

《類方》煨腎散二八二治腰痛。人參，當歸，杜仲，肉蓯蓉，破故紙，巴戟，鹿角霜，秋石，等分。為末，用豬腰子一個，洗淨血水，淡鹽浥過，劈開兩半，勿令斷，中間細細花開，用前藥摻入，另用稀絹包裹，線縛定，外用小砂罐入酒少許，用紙封固，毋令泄藥氣，煮腰子候熟取食之，仍飲醇酒三杯，立愈。　　調榮活絡飲二八三治失力閃腰，或跌撲瘀血，及大便不通，腰痛。當歸，牛膝，杏仁研如泥，大黃，各二錢。生地，芍藥，紅花，羌活，各一錢。桂枝，三分。川芎，一錢半。水一鍾半，煎八分。食前溫服。

胡桃湯二八四治腎虛腰痛。胡桃肉，補骨脂，杜仲，各四兩。一作各四錢。右？咀，分二貼。用水二鍾，煎七分。空心服。

《良方》雞鳴散二八五治腳氣第一品藥，不問男女皆可服。如感風濕流注，腳痛不可忍，筋脈浮腫者，並宜服之，其效如神。檳榔，七枚。橘紅，木瓜，各一兩。吳茱萸，蘇葉，各三錢。桔梗去蘆，生薑連皮，各半兩。右？咀。用水三大碗，慢火煎至一碗半，取渣再入水二碗，煎取一小碗，兩汁相和，安置床頭。次日五更，分作三，五次冷服之，冬月略溫亦可，服了用乾物壓下，如服不盡，留次日漸漸服之亦可。服藥至天明，當下黑糞水，即是腎家所感寒濕之毒氣也。至早飯時，必痛住腫消，只宜遲喫飯，使藥力作效。此藥並無所忌。

茱萸木瓜湯二八六治腳氣衝心，悶亂不識人，手足脈欲絕。吳茱萸，半兩。乾木瓜，一兩。檳榔，二兩。右？咀。每服八錢，水一鍾半，生薑五片，煎八分。不拘時溫服。

立效散二八七治腳氣攻心。此方消腫甚效，及治暴腫。檳榔，七枚。生薑，二兩。陳皮，吳茱萸，紫蘇，木瓜，各一兩。右水三升，煎一升，分作二服。

丹溪防己飲二八八治腳氣。白朮，木通，防己，檳榔，川芎，甘草梢，犀角，蒼朮鹽水炒，生地黃，黃檗酒炒，等分。右水煎服。大便實，加桃仁。小便澀，加牛膝。有熱，加黃芩，黃連。大熱及時令熱，加石膏。有痰，加竹瀝，薑汁。

紫蘇散二八九治腳氣上氣，心胸壅悶，不得眠臥。蘇葉，桑白皮，赤茯苓，檳榔，木瓜各一兩。炙甘草，紫菀，前胡去蘆，杏仁去皮尖，百合，各七錢。右？咀。每服八錢，水一鍾半，生薑五片，煎八分。不拘時溫服。

《三因》紫蘇湯二百九十治腳氣陰陽交錯，上重下虛，中滿喘急，嘔吐自汗。蘇子炒，半夏製，各一錢。前胡，厚朴薑汁炒，甘草炒，歸身，各七分。陳皮，肉桂，各四分。水一鍾半，薑三片，煎七分。不拘時服。

《濟生》檳榔湯二九一治一切腳氣，散氣疏壅。檳榔，香附，陳皮，蘇葉，木瓜，五加皮，甘草炙，各七分。右？咀。水一鍾半，生薑三片，煎服。

加減檳榔湯二九二治一切腳氣，腳弱，名曰壅疾，貴在疏通，春夏尤宜服之。檳榔，橘紅，蘇葉，各一兩。甘草炙，半兩。右每服五，七錢，水一鍾半，生薑五片，煎八分。不拘時溫服。如腳痛不已者，加木香，五加皮。婦人腳痛，加當歸。室女腳痛，多是肝血滯實，宜加赤芍藥。中滿不食，加枳實。痰厥或吐，加半夏。腹痛大便不通，用此湯下青木香丸，或加大黃。小便不利，加木通。轉筋者，加吳茱萸。腳腫而痛者，加大腹皮，木瓜。腳痛而熱，加地骨皮。

檳榔散二九三治腳氣衝心，煩悶不識人。檳榔，茴香，木香，各半兩。右？咀。每服五錢，以童便一鍾，煎七分。不拘時溫服。

《活人》桑白皮散二九四治腳氣盛發，上氣喘促，兩腳浮腫，小便赤澀，腹？脹滿，氣急坐臥不得。桑白皮，郁李仁，各一兩。赤茯苓，二兩。木香，防己，大腹子，各一兩半。蘇子，木通，檳榔，青皮，各七錢半。右每服三，五錢，薑三片，水煎服。

木香散二九五治腳氣衝心，煩悶，臍下氣滯。木香，半兩。檳榔，木通，各一兩。右？咀。每服八錢，水一鍾半，生薑五片，？白七寸，煎八分。不拘時溫服。

木通散二九六治腳氣遍身腫滿，喘促煩悶。木通去皮，蘇葉，豬苓，各一兩。桑白皮，赤茯苓，檳榔，各二兩。右？咀。每服五，七錢，水一鍾半，生薑五片，？白七寸，煎一鍾。不拘時溫服。

人參桂心散二九七治腳氣嘔逆，心煩不能飲食。人參去蘆，赤茯苓，檳榔，麥門冬，橘紅，各一兩。桂心，七錢半。右？咀。每用八錢，水一鍾半，加生薑七片，煎服。

橘皮湯二九八治腳氣痰壅嘔逆，心胸滿悶，不思飲食。橘紅，人參去蘆，蘇葉，各一兩。右？咀。每服八錢，水一鍾半，生薑五片，煎一鍾。不拘時溫服。

《集驗》半夏散二九九治腳氣煩悶嘔逆，心胸壅悶，不能飲食。半夏泡七次切，桂心，各七錢半。赤茯苓，人參去蘆，橘紅，前胡去蘆，檳榔，各一兩。蘇葉，一兩半。右？咀。每服五，七錢，水一鍾半，生薑七片，淡竹茹二錢，煎七分。溫服無時。

大腹皮散三百治諸腳氣浮腫，心腹痞悶，小便不利。大腹皮，三兩。木瓜，蘇子，檳榔，荊芥穗，烏藥，橘紅，蘇葉，各一兩。蘿蔔子，半兩。沉香，枳殼麩炒，桑白皮，各兩半。右？咀。每服八錢，水一鍾半，薑五片，煎八分。溫服。《御醫藥方》加木通，白茯苓，炒茴香，炙甘草四味，即名沉香大腹皮散。

《活人》大腹子散三百一治風毒腳氣，肢節煩疼，心神壅悶。大腹子，紫蘇，木通，桑白皮，羌活，木瓜，荊芥，赤芍藥，青皮，獨活，各一兩。枳殼，二兩。右每服四錢，水一盞，薑五片，？白七寸煎。空心溫服。

地黃湯三百二治穿心腳氣。熟地黃，四兩。當歸，二兩。芍藥，川芎，牛膝酒浸，三奈，各一兩。杜仲，半兩，薑汁炒。右？咀。每服一兩，水一鍾半，煎八分。不拘時溫服。

木瓜湯三百三治腳氣。木瓜，大腹，紫蘇，木香，羌活，炙甘草，各一錢。茯苓，陳皮，各八分。水一鍾半，煎八分。食前服。

沉香湯三百四治腳氣攻心，煩悶氣促，腳痠疼。沉香，木通，檳榔，各五分。吳茱萸，三分。赤芍，一錢半。紫蘇，一錢。水一鍾半，生薑三片，煎八分。不拘時溫服。

續斷丸三百五治風濕流注，四肢浮腫，肌肉麻痺。川續斷，當歸，萆薢，附子，防風，天麻，各一兩。乳香，沒藥，各半兩。川芎，七錢半。右為細末，煉蜜丸，桐子大。每服四十丸，空心溫酒或米飲下。

《本事》續斷丸三百六治肝腎風寒氣弱，腳不可踐地，腳瘠疼痛，風毒流注下部，行止艱難，小便餘瀝。此藥補五臟內傷，調中益氣，涼血，強筋骨。杜仲，五兩。五加皮，防風，薏仁，羌活，續斷，牛膝酒浸，各三兩。萆薢，四兩。生地黃，五兩。右為末，用好酒三升，化青鹽三兩，用木瓜半斤去皮，子，以前鹽，酒煮成膏，和藥為丸，梧子大。每服五七十丸，空心食前，溫酒，鹽湯任下。

《保命》牛膝丸三百七治腎肝虛損，骨痿不能起於床，筋弱不能收持，宜益精緩中。牛膝酒浸，萆薢，杜仲炒，白蒺藜，防風，菟絲子酒煮，肉蓯蓉酒浸，等分。官桂，減半。右為末，酒煮豬腰子搗和丸，桐子大。每服五七十丸，空心溫酒送下。

《本事》酒浸牛膝丸三百八治腰腳筋骨痠軟無力。牛膝，三兩，炙黃。川椒去合口者，虎骨真者醋炙黃，各半兩。附子，一枚，炮去皮臍。右？咀，用生絹作袋盛藥，以煮酒一斗，春秋浸十日，夏七日，冬十四日，每日空心飲一大盞。酒盡出藥為末，醋糊丸，每服二，三十丸，空心溫酒，鹽湯任下。忌動風等物。

茱萸丸三百九治腳氣入腹，喘急欲死。吳茱萸泡，木瓜，等分。右為末，酒糊丸，梧子大。每服五七十丸至百丸，空心酒飲任下。或以木瓜蒸爛，研膏丸服尤妙。此方內加大黃，名三將軍丸。

東垣健步丸三百十治腳膝無力，屈伸不得，腰背腿腳沉重，行步艱難。防己酒洗，一兩。羌活，柴胡，滑石炒，炙甘草，天花粉酒洗，各五錢。防風，澤瀉，各三錢。苦參酒洗，川烏，各一錢。肉桂，五分。右為細末，酒糊丸，桐子大。每服七，八十丸，煎愈風湯空心送下。

調元健步丸三一一治陰虛血少，濕熱兼行，足履無力。當歸酒洗，川黃檗鹽酒炒，枸杞，各二兩。牛膝，三兩，鹽酒浸。白芍藥微炒，白茯苓，白朮炒，蒼朮，陳皮，各一兩。炙甘草，三錢。木瓜，五加皮，各八錢。川續斷，七錢。澤瀉，防己，各五錢。蜜丸，桐子大。空心鹽湯送下七，八十丸，或百丸。

《三因》勝駿丸三一二治元氣不足，為寒濕之氣所襲，腰足攣拳，或腳面連指走痛無定，筋脈不伸，行步不隨。常服益真氣，壯筋骨。附子炮製，當歸，天麻，牛膝，木香，棗仁炒，熟地酒蒸，防風，各二兩。木瓜，四兩。羌活，乳香，各半兩。全蝎炒，甘草炙，沒藥，各一兩。麝香，二錢。右為末，用生地黃二斤，以無灰酒四升煮乾，晒二日，杵爛如膏，入前末和勻，杵千餘下，每兩作十丸。每服一，二丸，細嚼臨臥酒下。作小丸服亦可。

神應養真丹三一三治厥陰經為四氣所襲，腳膝無力，或右瘓左癱，半身不遂，手足頑麻，語言蹇澀，氣血凝滯，遍身疼痛。當歸酒浸片時搗，熟地黃酒蒸搗，川芎，芍藥，羌活，天麻，菟絲子酒製，木瓜，等分。右為末，入地黃，當歸二膏，加蜜搗丸，桐子大。每服百丸，空心酒下，鹽湯亦可。

透骨丹三一四專治腳氣。川烏炮，羌活，沉香，乳香另研，川芎，檳榔，木瓜，各一兩。木香，一兩半。白茯苓，二兩。右為末，？糊丸，梧子大。食前薑湯下六，七十丸。

《本事》虎骨酒三一五去風，補血益氣，壯筋骨，強腳力。虎脛骨真者，萆薢，仙靈脾，薏苡仁，牛膝，熟地黃，各二兩。右剉細，絹袋盛，浸酒二斗，飲了一盞入一盞，可得百日。婦人去牛膝。

《活人》薏仁酒三一六治腳痺。薏苡仁，牛膝，各二兩。海桐皮，五加皮，獨活，防風，杜仲，各一兩。熟地黃，一兩半。白朮，半兩。右為粗末，以生絹袋盛，用好酒五升浸，春秋冬二七日，夏月分作數貼，逐貼浸酒用之。每日空心溫服一盞或半盞，日三，四服，常令酒氣不絕。久服覺皮膚下如有蟲行，即風濕氣散。

椒艾囊三一七治腳氣極效，及避一切腳氣風氣毒氣。艾葉揉，半斤。川椒，一斤，淨。草烏，二兩，為粗末。右三味，和勻，用布袱鋪如棉褥，裹足底及足脛，即用火踏，下加微火，烘踏於上，使椒艾之氣得行於足，自然寒濕風毒諸氣皆得消散，立能止痛。痛止後，仍要三二日一為之，或夜臥包之，達旦去之。用此方法，無不效者。

丹溪敷腳氣方三一八治腳氣腫痛。芥菜子，白芷，等分。右為末，薑汁和敷痛處。

蕪荑散三一九治大人小兒蚘咬心痛不可忍，或吐青黃綠水涎沫，或吐蟲出，發有休止，此蚘心痛也，宜此主之。蕪荑，雷丸，各半兩。乾漆槌碎炒大煙盡，一兩。右為細末。每服三錢，用溫水七分鍾調和服，不拘時，甚者不過三服。小兒每服五分。

《直指》蕪荑散三百二十取諸蟲。雞心檳榔，蕪荑，各三錢。木香，一錢。右為末，作一服。先以酸石榴根煎湯，俟五更時，乃嚼炙肉引蟲頭向上，然後以石榴根湯調藥溫服，蟲自軟困而下。

榧子煎三二一治寸白蟲，化為水。細榧子，四十九枚，去殼。以砂糖水半盞，用砂鍋煮乾，熟食之，每月上旬平旦空心服七枚，七日服盡，蟲化為水，永瘥。一方以百枚食盡佳；不能食者，盡五十枚。經宿，蟲消自下。并治三蟲，神效方也。

聖效方三二二治寸白蟲神效。檳榔，半兩。南木香，二錢。右為細末。每服三錢，濃米飲調下。須五更空心，先嚼炙肉，只嚥汁下咽，吐其肉，隨即服藥，辰巳間當蟲下，盡去病根，此方簡易屢驗。

仲景烏梅丸三二三治胃寒吐蚘，蚘厥等證。烏梅肉，三十個。人參，黃檗炙，細辛，附子炮，桂枝，各六錢。黃連炒，一兩六錢。乾薑，一兩。當歸，酒浸，川椒去目及閉口者，各四錢。《撮要》作各四兩。右研末，先將烏梅用酒蒸爛擣膏，加煉蜜丸，桐子大。每服一，二十丸，日三服。忌生冷滑物。或用理中湯下。成無己曰：肺欲收，急食酸以收之；烏梅之酸，以收肺氣。

脾欲緩，急食甘以緩之；人參之甘，以緩脾氣。寒淫於內，以辛潤之；當歸，桂，椒，細辛之辛，以潤內寒。寒淫所勝，平以辛熱；薑，附之辛熱以勝寒。蚘得甘則動，得苦則安，黃連，黃檗之苦以安蚘。

《濟生》烏梅丸三二四方在固陣六十。治大便下血。

神授散三二五方在因陣二五五。治傳尸癆蟲。

《寶鑑》川楝散三二六治諸疝，小腸氣。木香，小茴香鹽炒，各一兩。川楝子，一兩。用巴豆十五粒打破，同炒黃，去巴豆不用。右為末。空心酒下二錢。

荔核散三二七治疝氣陰核腫大，痛不可忍。大茴香，炒沉香，木香，青鹽，食鹽，各一錢。川楝肉，小茴香，各二錢。荔枝核，十四枚，用新者，燒焦裂。右為細末。每三錢，食前熱酒調服。

《經驗》蒼朮散三二八治下元虛損，偏墜，腎莖痛楚。真茅山蒼朮，六斤，分六製，一斤用老米泔水浸二日夜；一斤酒浸二日，切片晒乾；一斤用斗子青鹽半斤，同炒黃色，不用鹽；一斤用小茴香四兩，同炒黃色，去茴香不用；一斤用大茴香四兩，同炒如前；一斤用桑椹二斤，取汁拌製，晒乾。右為細末。每服三錢，空心酒下。

《寶鑑》天臺烏藥散三二九治小腸疝氣，牽引臍腹疼痛。烏藥，木香，茴香，炒，良薑炒，青皮，各半兩。檳榔，二個。川楝子，十個。巴豆，七十粒。右將巴豆微打破，同川楝子加麩炒黑，去麩及巴豆不用，其餘共為細末。每服一錢，溫酒下，甚者薑酒下。

《百選》桃仁膏三百三十治氣血凝滯，疝氣，膀胱小腸氣，痛不可忍。桃仁炒，去皮尖。大茴香炒。右等分為末。每服二錢，？白二寸煨熟，蘸藥細嚼，空心熱酒下。

《局方》守效丸三三一治？疝不痛者之要藥。蒼朮，南星，白芷，川芎，山查，半夏，枳實一云橘核。右等分為末，薑汁糊丸，桐子大。每服七，八十丸，鹽湯下。有寒，加吳茱萸。有熱，加山梔子。又或加青皮，荔枝核。

來復丹三三二治伏暑泄瀉，裏寒外熱，其效如神，及治諸腹痛疝氣，小兒驚風。硝石，一兩，同硫黃為末，入磁碟內，用微火炒，以柳枝攪結砂子，火不可大，恐傷藥力；再研極細，名二氣末。舶上硫黃，一兩。五靈脂澄去砂，橘紅，青皮，各二兩。一作各二錢。太陰玄精石，一兩。右為末，醋糊丸，豌豆大。每服三十丸，空心米飲下。伏暑悶亂，紫蘇湯下。大人疝氣諸痛，悉宜服之。小兒驚風欲絕，研碎，米湯下。

《衛生》潤腸湯三三三治大便燥結不通。生地黃，生甘草，熟地黃，當歸尾，大黃煨，各五錢。桃仁，麻子仁，各一錢。紅花，五分。右用水二盞，煎一盞，空心服。

通幽湯三三四治大便燥結堅黑，腹痛。熟地，生地，歸梢，紅花，桃仁泥，大黃，各一錢。升麻，二分。水一鍾半，煎服。古方加麻仁，甘草，即名潤燥湯。

東垣導滯通幽湯三三五治幽門不通，氣不升降，大便閉塞。凡脾胃初受熱中，多有此證，治在幽門，以辛潤之。升麻稍，桃仁泥，歸身，各一錢。炙甘草，紅花，各三分。熟地，生地，各五分。水二鍾，煎一鍾，調檳榔末五分。稍熱服。

河間厚朴湯三三六治大便氣秘不通，不能飲食，小便清利者，謂之虛秘，此湯主之。蓋實秘者物也，虛秘者氣也。厚朴，一錢半。白朮，二錢。半夏，枳殼，陳皮，甘草，各一錢。水一鍾半，薑三片，棗三枚，煎八分。食遠服。如不通，加大黃一錢。

《會編》皂角散三三七治大小便關格不通，經三五日者。大皂角，燒存性。右為末。米湯調下。又以豬脂一兩煮熟，以汁及脂俱食之。又宜以八正散加檳榔，枳殼，朴硝，桃仁，燈心，茶葉煎服。

《良方》三仁丸三三八治大腸有熱，津液竭燥，大便澀。柏子仁，松子仁，火麻仁，各一兩。右研勻，用黃蠟半兩溶化和丸，桐子大。每服二十丸，食前米飲下；未快，加數服之。

脾約丸三三九方在攻陣九三。通大便秘結。　　東垣潤腸丸三百四十治胃中伏火，大便秘澀不通，不思飲食，或風結血秘，皆須潤燥和血疏風，則自通矣。歸稍，大黃煨，羌活，各五錢。麻仁，桃仁去皮尖，各一兩。右以二仁另研為泥，外為細末，煉蜜為丸，桐子大。每服三五十丸，空心白湯送下。一方有皂角仁，秦艽各五錢。

《濟生》蓯蓉潤腸丸三四一治發汗利小便，致亡津液，大腑秘結，老人虛人宜服。肉蓯蓉酒浸焙，二兩。沉香，一兩，另研。右為末，取麻子仁搗爛，和水取汁打糊丸，桐子大。每服七八十丸，空心米飲或酒送下。　　益血潤腸丸三四二治老人大便燥結。熟地黃，六兩。杏仁炒去皮尖，麻仁，各三兩，以上三味同杵膏。枳殼麩炒，橘紅，各二兩。

肉蓯蓉酒洗去甲，阿膠炒，各一兩。蘇子，荊芥，各一兩。當歸，三兩。右以後七味為末，同前三味膏和杵千餘下，仍加煉蜜丸，桐子大。每服五六十丸，空心白湯或酒下。

搜風順氣丸三四三治痔漏風熱閉結，老人燥秘等證。車前子，兩半。大麻子微炒，二錢。大黃，五錢，半生半熟。牛膝酒浸，郁李仁，菟絲子酒浸，枳殼，山藥，各二錢。右為末，煉蜜丸，桐子大。每服三十丸，溫酒下。

《聖惠》搜風順氣丸三四四治風氣腳氣，凡老人小兒血熱風熱而大便秘結者宜服。車前子，兩半。大麻仁微炒去殼，郁李仁泡去皮，菟絲子酒浸煮，牛膝酒浸一宿，乾山藥，各一兩。白檳榔，一兩。枳殼，麩炒，防風，獨活，各八錢。大黃，五錢，半生半熟。煉蜜丸，小豆大。茶酒湯任下，早晚各一服。

地髓湯三四五治死血作淋，痛不可忍，及五淋小便不通，莖中痛甚欲死。一名牛膝膏，又名苦杖散。牛膝，不拘多少。或用一兩槌碎。以水二鍾，煎濃汁一鍾，去渣。日三服。又法入麝香少許，空心服。或單以酒煎亦可。

牛膝膏三四六治死血作淋。桃仁，去皮尖，歸尾酒洗，各一兩。生地黃酒洗，赤芍藥，各兩半。川芎，五錢。牛膝去蘆，四兩，酒浸一宿。右？咀。用好水十鍾，炭火慢煎至二鍾，入麝香少許，分四次空心服。如夏月，須用冷水換浸之，則不壞。

《經驗》琥珀散三四七治老人虛人小便不通，淋澀。琥珀為末，人參煎湯。空心，以人參湯調服琥珀末一錢。

導赤散三四八方在寒陣一二二。利小腸熱澀。

萬全木通湯三四九治小便難而黃。木通，赤茯苓，車前葉，滑石，各二錢。瞿麥，一錢。水一鍾半，煎七分。食前服。

？白湯三百五十治小便卒暴不通，小腹脹急，氣上衝心，悶絕欲死。此由暴氣乘膀胱，或因驚憂氣無所伸，衝逆胞系，鬱閉不流。陳皮，三兩。葵子，一兩。？白，三莖。右？咀。用水五升，煮取二升。分三服。一云每服五錢，？白三莖，水煎服。

東垣清肺飲子三五一治渴而小便不利，邪熱在上焦氣分也。茯苓，豬苓，澤瀉，各一錢半。車前子，琥珀，木通，瞿麥，萹蓄，各一錢。通草，燈心，各五分。水二鍾，煎一鍾。食遠服。

半夏丸三五二治濕痰流注，白濁，神效。半夏製，豬苓，等分。右為末，神？糊丸服。按：此方與《本事》豬苓丸同意，詳固陣四十八。

《良方》醍醐膏三五三治消渴。白砂蜜，五斤。砂仁為末，半兩。烏梅，一斤，槌碎。用水四大碗，煎一碗，去渣。右入砂鍋，慢火熬赤色成膏，取下放冷，加白檀細末三錢，麝香一字，攪勻，以磁器收貯密封。冬月沸湯調服，夏月涼水亦可。

無擇養榮湯三五四治五疸虛弱，腳軟心悸，口淡耳鳴，微發寒熱，氣急，小便白濁，當作虛勞治之。人參，黃耆，白朮，當歸，甘草炙，桂心，陳皮，各一兩。白芍藥，三兩。生地黃，茯苓，各五錢。五味子，遠志，各三錢。右咀。每服一兩，水一鍾半，薑三片，棗三片，棗三枚，煎七分。食前服。

《綱目》綠礬散三五五治黃胖。綠礬，六兩，以米醋於鐵杓內炒七次，乾為度，放地上出火氣。南星炒黃色，神？，一兩，炒黃色。大皂角，一斤，鐵鍋水煮爛，揉出聲，膠淨汁入鍋，入棗肉再熬成膠和藥。紅棗，六兩，蒸，去皮核，入皂角汁內熬膠。右前三味為細末，以皂角棗膠搗丸，桐子大。每服五丸，清晨下床時用薑湯下，夜臥上床時再服五丸。忌油膩煎炒。如身上發紅斑，急煎棗湯解之自愈。

《簡易》濟眾方三五六治心氣不寧，怔忡驚悸，清上膈風熱痰飲。白石英，朱砂，等分。右為細末。每服五分，金銀湯調下。

抱膽丸三五七治男婦一切癲癇風狂，或因驚恐畏怖所致，及婦人產後驚氣入心，並室女經脈通時驚邪蘊結，氣實上盛者，累效。水銀，二兩。黑鉛，一兩半。朱砂細研，乳香細研，各一兩。右將黑鉛入銚子內溶化，下水銀結成砂子，次下朱砂，乳香，乘熱用柳木槌研勻，丸雞豆子大。每服一丸，空心井花水吞下。病者得睡，切莫驚動，覺來即安，再一丸可除根。

靈苑辰砂散三五八治風痰諸癇，狂言妄走，精神恍惚，思慮迷亂，乍歌乍哭，飲食失常，疾發仆地，吐沫戴眼，魂魄不守。辰砂光明佳者，二兩。棗仁微炒，乳香明者，各半兩。右為細末。先令病人隨量恣飲沉醉，但勿令吐，居靜室中，將前藥都作一服，用溫酒一鍾調勻，令頓飲之。如量淺者，但隨量取醉。服藥訖，便令安臥，病淺者半日至一日，病深者臥三兩日，只令家人潛伺之，察其鼻息勻調，切勿喚覺，亦不可驚觸使覺，必待其自醒，即神魂定矣。萬一驚寤，則不可復治。

吳正肅公少時心病，服此一劑，五日方寤，遂瘥。

歸神丹三五九治五癇諸風，痰壅驚悸，神不守舍。人參，當歸，棗仁，白茯苓，各二兩。朱砂大塊者，琥珀，遠志薑湯製，龍齒，各一兩。金箔，銀箔，各二十片。右為末，酒糊丸，桐子大。每服三五十丸，麥門冬湯下。

《得效》寧志丸三百六十治心風癲癇，服此一料，其病頓減。朱砂佳者，一兩。人參，白茯苓，當歸，石菖蒲，乳香另研，棗仁浸去皮取仁炒香熱，各五錢。右將朱砂用熟絹一小片包裹線紮，以豶豬心一枚，竹刀切開，紙拭去血，入朱砂包定，再用線縛外，以竹箬重裹，麻皮紮緊，用無灰酒二升同入砂罐煮，酒盡，取出朱砂另研；將豬心用竹刀細切，砂盆內研爛，拌入藥末，再加煮熟淨棗肉四兩搗，桐子大，留少朱砂為衣。每服五七十丸，人參湯下。

人參琥珀丸三六一治癲癇。人參，琥珀另研，茯神，白茯苓，石菖蒲小者，遠志酒浸，各半兩。乳香另研，朱砂水飛，棗仁溫酒浸半日去殼紙上炒香，各二錢半。右為末，煉蜜丸，桐子大。每服三五十丸，食後溫酒送下，日再服。如不能飲者，棗湯下。此可常服。

《集驗》秘方半夏丸三六二治心風癲狂。張德明傳，其內人失心狂數年，服此藥而愈，後再作，服人參琥珀丸而安。半夏，一兩，用生薑汁煮三五十沸，取出切作塊，更煮令熟，焙乾為末。麝香，一錢，研。水銀，半兩。生薄荷，一大握，用水銀研如泥。右藥同薄荷泥更研千百下，丸如芥子。每服十五丸，金銀湯臨臥服，三日再服。

神應丹三六三治諸癇。辰砂佳者，不拘多少。右研細，豬心血和勻，以蒸餅裹劑蒸熟，就熱取出，丸桐子大。每服一丸，人參湯下，食後臨臥服。

楊氏五癇神應丸三六四治癲癇潮發，不問新久。白附子炮，半兩。半夏，二兩，湯洗。南星薑製，烏蛇酒浸，白礬生，各一兩。全蝎炒，二錢。蜈蚣，半條。白殭蠶炒，一兩半。麝香，三字，研。皂角，二兩，槌碎，用水半升揉汁去渣，同白礬一處熬乾為度，研。硃砂，飛，二錢半。右為細末，生薑汁煮？糊為丸，桐子大。每服三十丸，生薑湯食後送下。

《局方》牛黃清心丸三六五治心志不定，神氣不寧，驚恐癲狂，語言譫妄，虛煩少睡，甚至棄衣登高，踰垣上屋，或小兒風痰上壅，抽搐發熱，或急驚痰盛發搐，目反口噤，煩躁等證。牛黃一兩二錢，白朮，麥門冬，枯黃芩，各兩半。人參，神？，蒲黃炒，各二兩半。山藥，七兩。炙甘草，五兩。杏仁去皮尖炒黃色另研，桔梗，各二兩二錢。大豆黃卷微炒，當歸，肉桂，各一兩七錢。阿膠，白蘞，各七錢半。白茯苓，一兩二錢。川芎，防風，麝香，冰片，各五錢。羚羊角鎊，一兩。犀角鎊，二兩。雄黃，八錢，飛。乾薑炮，七錢。大棗，百枚，蒸熟去皮，研膏。金箔，一千四百張，內四百為衣。右另研為末，煉蜜與棗杵勻，每兩作十丸，用金箔為衣。每服一丸，溫水化下。

《醫統》牛黃丸三六六治癲狂風癇心風，神不守舍，時發無常，仆地吐涎，不自知覺。牛黃，珍珠，麝香，各五分。朱砂，龍齒各另研，犀角，琥珀，各二錢。天門冬去心，麥門冬去心，人參，茯苓，各四錢。水銀，五分。防風，黃芩，知母，龍膽草，石菖蒲，白芍藥，全蝎，甘草，各五錢。蜂房，三錢。金箔，銀箔，各七十片。右為末，共和勻，煉蜜和搗千杵，丸如桐子大。每服十五丸，食後臨臥新竹葉湯下。

黃氏牛黃清心丸三六七方在小兒九四。治心熱神昏。

錢氏牛黃丸三六八方在小兒九二。治小兒痰涎風癇。

《雜著》牛黃丸三六九方在小兒九三。治小兒驚癇，痰涎壅盛。

三味牛黃丸三百七十方在小兒九五。治小兒驚熱疳積。

蘇合香丸三七一治中氣，或卒暴氣逆心痛，鬼魅惡氣等證。麝香，沉香，丁香，白檀香，香附，蓽茇，白朮，訶子煨去皮，朱砂水飛，青木香，烏犀角，各二兩。熏陸香，龍腦，各一兩。安息香，二兩，另為末，用無灰酒一升熬膏。蘇合油，二兩，入安息香膏內。右為細末，用安息香膏並煉蜜，每兩作十丸，熔黃蠟包裹為善。每用溫水化服一丸。或丸如桐子大，每服四，五丸。

龍腦雞蘇丸三七二治上焦之火，除煩解勞，安吐血？血，清五臟虛煩，神志不定，上而酒毒膈熱消渴，下而血滯五淋血崩等疾。麥冬，四兩。甘草，一兩半。龍腦薄荷葉，一斤。阿膠炒，人參，各二兩。黃耆炙，一兩。生地，六兩，另為末。木通，銀柴胡，各二兩。此二味用沸湯浸一日夜，絞取汁。右用好白蜜二斤，先煎一兩沸，卻入地黃末，不住手攪，徐加木通，柴胡汁，慢火熬成膏，然後加前諸藥末和丸，如豌豆大。每服二十丸，隨證用引送下。如室女虛勞，寒熱潮作，用人參柴胡湯下。一方如前，有黃連一兩。

九還金液丹三七三方在小兒八八。治男婦小兒中風驚風，痰盛氣急。

《良方》香橘湯三七四治七情內傷，胸膈不快，腹？脹痛。香附炒，半夏製，橘紅各三錢。甘草炙，一錢。水一鍾半，生薑五片，紅棗二枚，煎八分。食遠服。

《良方》分氣紫蘇飲三七五治腹？疼痛，氣促喘息。蘇葉，桔梗去蘆，桑白皮，草果仁，大腹皮，白茯苓，陳皮，炙甘草，各一錢半。水一鍾半，生薑三片，入鹽少許，煎八分，食前服。

《本事》枳實散三七六治男子兩？疼痛。朳實，一兩。白芍藥炒，雀腦芎，人參，各半兩。右為細末。薑棗湯調服二錢，酒亦可；食前，日三服。

《濟生》推氣散三七七治右？疼痛，脹滿不食。片薑黃，枳殼麩炒，桂心，各五錢。甘草炙，二錢。右為細末。每服二錢，薑，棗湯食遠調服。

白朮丸三七八治息積病，？下滿悶，喘息不安，呼吸引痛，不可鍼灸，宜導引，服此藥。白朮炒，枳實麩炒，官桂，各一兩半。人參，二兩。陳皮，桔梗醋炒，炙甘草，各一兩。右為細末，煉蜜丸如桐子大。每服五七十丸，不拘時，溫酒送下，日三服。

景岳全書卷之五十四終

## 卷之五十五宇集古方八陣

攻陣仲景大承氣湯一治陽明太陰傷寒，譫語，五六日不大便，腹滿煩渴，並少陰舌乾口燥，潮熱脈實者。劉河間加甘草，名三一承氣湯。大黃，四兩。厚朴，半斤。枳實，五枚。芒硝，三合。右以水一斗，先煮厚，枳二物取五升，去滓，內大黃，煮取二升，去滓，內芒硝，更上微火一兩沸。分溫再服，得下，餘勿服。

仲景小承氣湯二治病在太陰，無表證，汗後潮熱狂言，腹脹脈實，六七日不大便，喘滿者。即前大承氣湯減去芒硝。

仲景調胃承氣湯三治太陽，陽明不惡寒，反惡熱，大便秘結，日晡潮熱者。凡陽明病有一證在經者，當解肌；入腑者，當攻下。大黃，芒硝，甘草，各五錢。此從近法。每服三，五錢，水一大盞，煎七分。溫服。

仲景桃仁承氣湯四治傷寒畜血，小腹急，大便黑而不通。桃仁，十二枚，去皮尖。官桂，甘草，各一錢。芒硝，三錢。大黃，半兩或一兩。此從近法。右？咀，作一服或分二服。水一大盞，煎七分。溫服。

[良方]桃仁承氣湯五治瘀血小腹作痛，大便不利，或譫語口軟，漱水不嚥，遍身黃色，小便自利，或血結胸中硬滿，心下手不可近，或寒熱昏迷，其人如狂。桃仁，半兩，去皮尖。大黃炒，一兩。甘草，二錢。肉桂，一錢。右薑，水煎，發日五更服。

當歸承氣湯六治燥熱裏熱，火鬱為病，或皮膚枯橾，或咽乾鼻乾，或便溺結閟，通宜此方。當歸，大黃，各四錢。甘草，芒硝，各二錢。右？咀。入薑煎服。

仲景大柴胡湯七表證未除，裏證又急，汗下兼行用此。柴胡，半斤。半夏，半升。黃芩，芍藥，各三兩。生薑，五兩，切。枳實，四枚。大黃，二兩。大棗，十二枚，擘。右七味，以水一斗二升，煮取六升，去滓再煎。溫服一升，日三服。

陶氏六一順氣湯八以代大小承氣，大柴胡，大陷肫等湯之神藥也。此湯治傷寒熱邪傳裏，大便結實，口燥咽乾，怕熱譫語，揭衣狂走，斑黃陽厥，潮熱自汗，胸？滿硬，臍腹疼痛等證，效不盡述。大黃，枳實，黃芩，厚朴，柴胡，甘草，芍藥，芒硝。水煎服。欲峻者，大黃後入。

凡傷寒過經，及老弱或血氣兩虛之人，或婦人產後，有下證，或有下後不解，或表證尚未除而裏證又急，不得不下者，用此湯去芒硝下之則吉。蓋恐硝性峻急，故有此戒。經云：轉藥孰緊？有芒硝者緊也。今之庸醫，不分當急下，可少與，宜微和胃氣之論，一概用大黃，芒硝亂投湯劑下之，因茲枉死者多矣。仲景云：蕩滌傷寒熱積皆用湯液，切禁丸藥，不可不知也。

仲景大陷胸湯九治大結胸手不可按。大黃，四錢。芒硝，三錢。甘遂末，二分。此從近數。用水一鍾半，先煎大黃至一鍾，內芒硝，煎一二沸去柤，內甘遂末和勻服，得利則止。此藥極峻，必不得已而用之。原方用大黃六兩，芒硝一升，甘遂末一錢，水六升，如前法煮二升，分二服。得快利，止後服。　　小陷胸湯十方在寒陣十六。治小結胸，正在心下，按之則痛，脈浮滑者。

河間大黃湯十一治瀉痢濕熱邪盛，膿血稠黏，裏急後重，日夜無度者。大黃，一兩。右細剉，好酒二大盞浸半日。煎至一盞半，去大黃，分二服，頓服之。痢止，一服；如未止，再服，以利為度，服芍藥湯以和之。痢止，再服黃芩湯和之，以撤其毒。

[外科]大黃湯十二方在外科一六七。治腸癰小腹堅腫。

[金匱]大黃甘草湯十三治食已即吐。按此湯必下焦脹實，大便秘結不通，而格拒吐食者方可用之。若因胃虛而食已即吐者，此則大非所宜，用者不可誤認。大黃，四兩。甘草，一兩。右二味，以水三升，煮取一升。分溫再服。

[金匱]大黃硝石湯十四治黃疸腹滿，小便不利而赤，自汗出，表和裏實者宜用之。大黃，黃檗，硝石，各四兩。梔子，十五枚。右四味，以水六升，煮取二升，去滓，內硝，更煮取一升。頓服。

[金匱]梔子大黃湯十五治酒疸心中懊？，或熱痛。梔子，十四枚。大黃，一兩。枳實，五枚。豉，一升。右用水六升，煮取二升，分溫三服。

河間防風通聖散十六治諸風潮搐，手足瘈瘲，小兒急驚便結，邪熱暴甚，肌肉蠕動，一切風熱疥痢等疾。防風，川芎，當歸，芍藥，麻黃，連翹，薄荷葉，大黃，芒硝，各五錢。石啼，黃芩，桔梗，各一兩。滑石，三兩。甘草，二兩。荊芥，白朮，梔子，各二錢半。右為末。每服二錢，水一大鍾，生薑三片，煎六，七分。溫服。[醫統]方各五分，用水二鍾煎服。痰嗽加半夏。閉結加大黃二錢。破傷風加羌活，全蝎各五分。此方有四：賈同知方無芒硝；崔宣武方無芒硝，有縮砂；[癘瘍機要]有白芷，蒺藜，鼠粘子，甘草。

雙解散十七方在痘疹四二。治痘疹表裏俱實。

牛黃雙解散十八方在外科二百九。治便癰熱毒，大小便秘。

[局方]涼膈散十九瀉三焦六經諸火。大黃，朴硝，甘草，各一錢。連翹，一錢半。梔子，黃芩，薄荷，各五分。水一鍾半，加竹葉七片，煎八分，入蜜一匙，和勻服。

東垣涼膈散二十方在痘疹八三。解痘疹內熱良方。

陶氏黃龍湯二一治熱邪傳裏，胃有燥糞結實，心下硬痛而下利純清水，身熱譫語發渴。此非內寒而利，乃因湯藥而利也，名曰積熱利證，宜急下之。身有熱者，宜用此湯；身無熱者，宜六一順氣湯。醫家有不識此證者，便呼為漏底傷寒，即用熱藥止之者，是猶拘薪救火也，誤人多矣。大黃，芒硝老弱者去此，厚朴，甘草，人參，當歸。水一鍾半，生薑三片，棗二枚，煎服。

[良方]黃龍湯二二方在婦人八五治妊婦感冒風寒，熱入胞宮，寒熱如瘧。　　錢氏黃龍湯二三方在小兒二五。治小兒感冒發熱，或寒熱往來。

子和玉燭散二四治血虛有滯，或婦人經候不通，腹脹作痛。此四物湯對調胃承氣湯也。當歸，川芎，芍藥，地黃，大黃，芒硝，甘草，各等分。右？咀。水煎服。甚者倍用大黃。

四順清涼飲子二五治大人小兒血脈壅實，臟腑生熱，面赤煩渴，睡臥不寧，大便秘結。大黃，當歸，芍藥，甘草，各等分。右？咀。水煎服。

[元戎]四物湯二六治臟結秘澀。當歸，熟地黃，川芎，白芍藥，大黃煆，桃仁，各等分。右用水煎，或丸服亦可。

仲景抵當湯二七治傷寒熱在下焦，少腹硬滿，其人發狂，小便自利，下血乃愈，以太陽病瘀熱在裏也。水蛭，三十條，熬。虻蟲，三十個，熬，去翅尾。桃仁，二十個，去皮尖。大黃，三兩，酒浸。右四味為末。以水五升，煮取三升。又，抵當丸，亦即此四味。

仲景十棗湯二八治懸飲內痛。芫花醋拌經宿炒微黑勿焦，大戟長流水煮半時晒乾，甘遂？裹煨，各等分。右為細末。先以水一鍾半，煮大棗十枚至八分，去棗納藥末，強人一錢，弱人五分，平旦服之，不下更加五分，快下，徐以糜粥補之。

潔古三化湯二九治中風外有六經之形證，先以續命湯主之；內有便溺之阻格，此方主之。厚朴薑製，大黃，枳實，羌活，各等分。右？咀。每服一兩，水煎服。微利則止。

[選要]透膈湯三十治脾胃不和，中脘氣滯，胸膈滿悶，噎塞不通，？肋脹痛，痰涎嘔逆，飲食不下。木香，白豆蔻，砂仁，檳榔，枳殼麩炒，厚朴薑汁炒，半夏製，青皮，橘紅，甘草，大黃，朴硝，各一錢。水一鍾半，薑三片，紅棗一枚，煎八分。食遠服。

[金匱]茵陳蒿湯三一治傷寒發黃，及穀疸。發熱不食，大小便秘，或食即頭眩，是為穀疸。茵陳，九錢。大黃，四錢半。山梔，一錢半。右作二服，每服水二鍾，煎八分。食遠溫服。

[河間]芍藥湯三二下血調氣。經曰：溲而便膿血，氣行而血止，行血則便自愈，調氣則後重除。芍藥，一兩。當歸，黃連，各五錢。木香，甘莫炙，檳榔，各二錢。大黃，三錢。官桂，一錢半。黃芩，五錢。右咀。每服半兩，水二盞，煎一盞。食後溫服。如血痢，則漸加大黃；如汗後臟毒，加黃檗半兩，依前服。愚按：此湯乃河間之心方，然惟真有實熱者可用，若假熱假實者，誤服則死。

枳實大黃湯三三治濕滯腳氣。羌活，錢半。當歸，一錢。枳實，五分。大黃酒煨，三錢。水一鍾半，煎八分。食前空心溫服，以利為度。

羌活導滯湯三四治風濕實滯腳氣。羌活，獨活，各半兩。防己，當歸，各三錢。枳實，麩炒，二錢。大黃，酒煨，一兩。右每服五，七錢，水一鍾半，煎至七分。溫服，量虛實加減，微利則已。

牛黃瀉心湯三五治心經實熱，狂言妄語，神志不安。牛黃另研，一兩。冰片另研，一分。朱砂，另研，二錢。大黃生，一兩。右為細末，和勻。每服一，二錢，冷薑湯或蜜水調下。

[宣明]三棱散三六治積聚，癥瘕，？癖不散，堅滿痞悶，食不下。三棱，白朮炒，各二兩。蓬朮，當歸，各五錢。木香，檳榔，各三錢。右為末。每服三錢，沸湯調下。

三棱丸三七治血癥血瘕，食積痰滯。莪朮醋浸炒，三棱，各三兩。青皮，麥芽炒，半夏，各一兩。右共用好醋一鍾，煮乾焙為末，醋糊丸，桐子大。每服四十丸，淡醋湯下。痰積，薑湯下。

三聖膏三八貼積聚癥塊。石灰，十兩。官桂，半兩，為末。大黃，一兩，錦紋者，為末。右將石灰細篩過，炒紅，急用好醋熬成膏，入大黃，官桂末攪勻，以磁器收貯，用泊紙或柿漆紙攤貼患處，火烘熨之。

[良方]桃仁煎三九治血瘕。桃仁，大黃炒，各一兩。？蟲，半兩，炒黑。朴硝，一兩。右為末，以醇醋一鍾，磁器中煮三分，下前三味，不住手攪，煎至可丸，乃下朴硝，丸如桐子大。不喫晚食，五更初溫酒下五丸，日午下穢物，如未見，再服。仍以調氣血藥補之。立齋曰：向在毗陵，一婦人小便不通，臍腹脹甚。予診之曰：此血瘕也。用前藥一服，腹痛，下瘀血血水即愈。此藥猛烈大峻，氣血虛者，斟酌與之。

穿山甲散四十治癥痞瘀血，心腹作痛。穿山甲炒焦，鱉甲醋炙，赤芍藥，大黃炒，乾漆炒煙盡，桂心，各一兩。川芎，芫花醋炒，歸尾，各半兩。麝香，一錢。右為末。每服一錢，酒調下。

子和禹功散四一瀉水之劑。黑丑頭末，四兩。茴香，一兩，炒。或加木香一兩。右為細末。以生薑自然汁調一，二錢，臨臥服。

子和濬川散四二治一切痰飲，十種水氣。甘遂？裹煨，芒硝，各二錢。郁李仁，一錢。大黃，牽牛末，各三錢。右為末，滴水丸，桐子大。每服五十丸，溫水下。

稀涎散四三吐頑痰。牙皂炙去皮弦，一錢。藜蘆，五分。右為細末。每服五分或一，二錢，漿水調下。牙關不開者灌之。

大異香散四四治積聚脹滿。三棱，蓬朮，青皮，陳皮，枳殼炒，藿香，香附，半夏？，桔梗，益智，各一錢半。炙甘草，五分。右分二貼，水二鍾，薑三片，棗一枚，煎七分。食遠服。

[經驗]流金膏四五治一切火痰欬逆等證。白石膏微煆研細，大黃錦紋者椎碎酒浸半日蒸晒九次，各二兩。黃芩酒洗，橘紅，各兩半。連翹，川芎，桔梗，貝母，各一兩。膽星，蘇州薄荷，香附，各五錢。右為極細末，煉蜜丸，彈子大。午後臨臥細嚼一丸。忌酒？諸濕熱物。按此方當去川芎，桔梗，效必更速。

子和通經散四六治婦人氣逆血閉。陳皮去白，當歸，各一兩。甘遂以？包勿令透水煮百餘滾取出用冷水浸過去？焙乾，一兩。右為細末。每服三錢，溫湯調下，臨臥服。

[外臺]苦楝湯四七治蚘蟲。苦楝根東引不出土者，刮去皮土，取內白皮二兩，水三碗，煎一碗半，去柤，以晚米三合煮糜粥。空心先以炙肉一片嚼之，引蟲向上，次吃藥粥一，二口，少頃又吃，漸漸加至一碗，其蟲下盡而愈。

[宣明]三花神祐丸四八治一切沉積痰飲，變生諸病，或氣血壅滯，濕熱鬱結，走注疼痛，風痰脹滿等證。子和神祐丸用黑丑一兩，無輕粉。黑丑取頭落末，二兩。大黃，一兩。芫花醋浸炒，大戟醋浸炒，甘遂？裹煨，各五錢。輕粉，一錢。右為細末，滴水為丸，小豆大。初服五丸，每服加五丸，溫水下，日三服，以快利為度。欲速下者，宜八九十丸或百餘丸。凡痞滿甚者，以痰涎壅盛，頓攻不開，則轉加痛悶，須漸進之，初服止三丸，每加二丸，至快利即止。

木香檳榔丸四九殺下諸蟲。檳榔，一兩。木香，鶴虱，貫眾，錫灰，乾漆燒煙盡，使君子，各五錢。輕粉，一錢。雷丸，巴豆仁，各二錢半。？糊丸，麻子大。每服二十丸，五更粥飲下，或煎菖蒲石榴湯下。

[寶鑑]木香檳榔丸五十治一切氣滯，心腹痞滿，？肋脹悶，大小便澀秘不通。木香，檳榔，青皮去瓤，陳皮去白，枳殼麩炒，蓬朮煨切，黃連，各一兩。黃檗去皮，香附炒，大黃炒，各三兩。黑丑取頭落末，四兩。滴水為丸，豌豆大。每服三五十丸，食遠薑湯送下，以微利為度。

遇仙丹五一追蟲逐積，消澼利痰，萬病可除。黑丑頭末，檳榔，各一斤。大黃，半斤。三棱，莪朮醋炙，各四兩。木香，二兩。右為末，用大皂角去子打碎，煎濃湯去滓，煮？糊為丸，桐子大。每服四五十丸，以強弱為加減，五更茶清下，如未通，再飲溫茶助之。下蟲積惡物盡了，白粥補之。

備急丸五二治胃中停滯寒冷之物，心腹作痛如錐，及脹滿下氣，並卒暴百病，中惡客忤，口噤卒死皆治之。易老名獨行丸。[脾胃論]名備急大黃丸。巴霜，大黃，乾薑，俱為末。右等分，和勻煉蜜丸，石臼內杵千餘下如泥，丸如小豆大。夜臥時溫水下一丸，氣實者加一，二丸，如卒病，不計時候服。如卒死口噤，即斡口折齒灌之。司空裴秀亦作散用，用其急也。孕婦忌用。

[和劑]神保丸五三治心膈痛，腹痛，血痛，腎氣？下痛，大便不通，氣噎，宿食不消。木香，胡椒，各二錢半。乾蝎，七枚。巴豆，十粒，去皮心研。右為末，湯浸蒸餅丸，麻子大，朱砂三錢為衣。每服五丸，用柿蒂湯，或薑，醋，茶，蜜，茴香，木香等湯，隨宜送下。

[寶藏]感應丸五四治宿食積滯腹痛，胸膈痞悶，疼痛吐瀉。南木香，肉豆蔻，丁香，各兩半。乾薑炮，一兩。巴霜，七十粒。百草霜，二兩。杏仁，一百四十粒，去皮尖，研。右先將前四味為末，後入三味同研勻，外用好黃蠟六兩溶化，以絹濾淨，更用好酒一升，於銀，石器內煮蠟數沸，傾出，其蠟自浮，聽用。凡春夏修合，先用香油一兩，銚內熬今香熟，次下酒蠟四兩，同化成汁，就銚內乘熱拌和前藥成劑，分作小錠，油紙裹放，旋丸服之。若秋冬須用香油一兩五錢。每服三十丸，空心薑湯下。

大金花丸五五治中外諸熱，淋秘溺血，嗽血，？血，頭痛骨蒸，欬嗽肺痿。黃連，黃芩，黃檗，梔子，大黃，各等分。右為細末，滴水丸，小豆大。每服三十丸，涼水，茶清任下。本方去大黃，倍加梔子，名梔子金花丸。

[千金]大硝石丸五六治痞積。硝石，六兩。大黃，八兩，另研。人參，甘草，各三兩。右為細末，用好陳醋三升，以磁器微火熬丸。每入醋一升，先入大黃，不住手攪使微沸，盡一刻又入一升，再熬微乾，又下一升，並下餘藥再熬，使可丸，如雞子黃大，每服一丸，白湯化下；或丸如桐子大，每服三五十丸。服後當下如雞肝，或如米泔赤黑色等物乃效。下後忌風冷，宜軟粥將息。

東垣枳實導滯丸五七治傷濕熱之物，不得旋化而作痞滿，悶亂不安。黃芩，茯苓，白朮，黃連，各三錢。枳實熱炒，神？，各五錢，炒。澤瀉，二錢。大黃煨，一兩。右為末，湯浸蒸餅為丸。食遠白湯下五十丸。

[秘方]化滯丸五八理諸氣，化諸積。奪造化，有通塞之功；調陰陽，有補瀉之妙。久堅沉痼者，磨之自消；暴滯積留者，導之自去。此與鄧山房感應丸略同，但彼方猶有沉香，檀香，砂仁，香附四味。南木香，丁香，青皮，橘紅，黃連，各二錢半。莪朮煨，三稜，各五錢。半夏？，三錢。上八味，共為細末。

巴豆，去殼，滾湯泡去心膜，用好醋浸少頃，慢火熬至醋乾，用六錢研細，入前藥，又研勻，再入後烏梅膏。巴豆若乾，止用梅四錢五分。烏梅肉，焙軟為末，用五錢，以米醋調略清，慢火熬成膏，和入前藥。右和勻，用白？八錢調厚糊丸，蘿蔔子大。每服五，七丸，壯人十丸，五更空心用陳皮湯下。不欲通者，以津下。知所積物，取本汁冷下。停食飽悶，枳殼湯下。因食，吐不止，以津嚥下即止。

婦人血氣痛，當歸湯下。赤痢，冷甘草湯下。白痢，冷乾薑湯下。心痛，石菖蒲湯下。諸氣痛，生薑陳皮湯下。腸氣，茴香酒下。若欲推蕩積滯，熱薑湯下，仍加數丸；未利，再服。利多不止，飲冷水一，二口即止。此藥得熱即行，得冷即止。小兒疳積，量大小飲湯下。妊娠勿服。

化鐵丹歌五九八梅十六豆，一豆管三椒；青陳各半兩，丁木不相饒。將來研作末，醋打？糊調；丸如黍米大，日晒要堅牢。五分或三分，強弱或兒曹。任意作引下，是鐵也能消。

陳米三棱丸六十消積聚，去米？五穀等積。陳倉米，一兩，用新巴豆五枚去殼，同米慢火炒，巴豆焦色，去豆不用。陳皮，三棱煨，砂仁，麥芽，各二錢。南香木，一錢。右為末，醋糊丸，綠豆大。每服十五丸至二十丸，食遠薑湯下。

[局方]溫白丸六一治心腹積聚，癥癖痞塊，大如杯碗，胸？脹滿，嘔吐，心下堅結，旁攻兩？，如有所礙，及一切諸風，身體頑麻，三十六種遁尸注忤，十種水病，痞塞心痛，腹中一切諸疾，但服此藥，無不除愈。川烏製，二兩。皂角炙皮去皮弦，吳茱萸湯泡一宿炒，石菖蒲，柴胡，桔梗去蘆炒，厚朴薑製，紫菀，人參，黃連去鬚，茯苓，乾薑炮薑，肉桂，川椒去目炒，巴霜，各五錢，另研。

右為末，八巴豆研勻，蜜丸，桐子大。每服三丸。薑湯下。按：此方與海藏萬病紫菀丸大同，但彼多羌活，獨活，防風三味，止用巴霜二錢，而群藥更倍，隨證用引送下，與此為稍異也。潔古治法：肝積肥氣，溫白丸加柴胡，川芎。心積伏梁，溫白丸加菖蒲，黃連，桃仁。脾積痞氣，溫白丸加吳茱萸，乾薑。肺積息奔，溫白丸加人參，紫菀。腎積奔豚，溫白丸加丁香，茯苓，遠志。

陳氏溫白丸六二方在小兒九十。驅風豁痰定驚。

丹溪阿魏丸六三治內積。阿魏醋煮作糊，糖毬子，各一兩。黃連，六錢。連翹，五錢。右為末，阿魏糊丸，桐子大。每服二三十丸，白湯送下。

[醫林]阿魏丸六四治諸般積聚，癥瘕痞塊。山楂肉，南星皂角水浸，半夏，麥芽炒，神？炒，黃連，各一兩。連翹，阿魏醋浸，栝蔞仁，貝母，各五錢。風化硝，石鹹，蘿蔔子炒，胡黃連，各二錢半。右為末，薑湯浸蒸餅為丸，桐子大。每服五十丸，食遠薑湯下。

守病丸六五此藥名為守病，硃砂加上雄黃，硼砂輕粉要相當，去皮巴霜半兩。磠砂合濟有功，乳香五錢隨良。蜜丸一粒放毫光，取下多年積脹。

[簡易]勝紅丸六六治脾積氣滯，胸膈滿悶，氣促不安，嘔吐清水，丈夫酒積，婦人脾血積，小兒食積並治。三棱，蓬朮各醋煮，青皮，陳皮，乾薑，良薑，各一兩。香附，二兩，炒。右為末，醋糊丸，桐子大。每服三四十丸，薑湯下。

[御院]助氣丸六七治三焦痞塞，胸膈飽悶，氣不流通，蘊結成積，？癖氣塊，並皆治之。三棱炮，莪朮炮，各一兩。青皮，橘紅，白朮，各五錢。木香，檳榔，枳殼，各三錢。右為末，糊丸桐子大。每服五十丸，米湯下。

[局方]三黃丸六八治三焦積熱，咽喉腫閉，心膈煩躁，小便赤澀，大便柲結。黃芩，黃連，大黃，各等分。煉蜜丸，桐子大。每服四五十丸，白湯送下，或淡鹽湯亦可。此方為湯，即名瀉心湯。

東垣雄黃聖餅子六九治一切酒食傷脾，積聚滿悶等證。巴豆百枚，去膜油。雄黃，半兩。白？，十兩，炒，羅過。右二味為細末，同？和勻，用新汲水攪和作餅如手大，以水煮之，候浮於湯上，看硬軟捏作小餅子。每服五，七餅，加至十餅，十五餅，嚼食一餅利一行，二餅利二行。食前茶酒任下。

河間舟車丸七十治一切水濕蠱腹，痰飲癖積，氣血壅滿，不得宣通，風熱鬱痺，走注疼痛，及婦人血逆氣滯等證。黑丑頭末，四兩。甘遂？裹煨，芫花，大戟但醋炒，各一兩。大黃，二兩。青皮，陳皮，木香，檳榔，各五錢。輕粉，一錢。取蟲加蕪荑半兩。右為末，水糊丸，如小豆大。空心溫水下，初服五丸，日三服，以快利為度。服法如前三花神祐丸。

子和導水丸七一大黃，黃芩，各二兩。滑石，黑丑頭末，各四兩。加法：甘遂一兩，去濕熱腰痛，泄水濕腫滿，久病則加。白芥子一兩。去遍身走注疼痛宜加。朴硝一兩，退熱散腫毒止痛，久毒宜加。郁李仁一兩，散結滯，通關節，潤腸胃，行滯氣，通血脈宜加。樟柳根一兩，去腰腿沉重宜加。右為細末，滴水丸，桐子大。每服五十丸，或加至百丸，臨臥溫水下。

子和神芎丸七二治心經積熱，風痰壅滯，頭目赤腫，瘡癤咽痛，胸膈不利，大小便秘，一切風熱等證。大黃生，黃芩，各二兩。黑丑頭末生，滑石，各四兩。黃連，川芎，薄荷葉，各半兩。滴水丸，桐子大。每服五十丸，食後溫水下。[局方]無黃連。

[三因]小胃丹七三上可去胸膈之痰，下可利腸胃之痰。芫花，大戟俱醋炒，甘遂？裹煨，各一兩。大黃酒拌蒸，一兩半。黃檗炒褐色，二兩。右為細末，粥丸，麻子大。每服十丸，溫水下。

清氣化痰丸七四南星，半夏，各八兩，用皂角，白礬，生薑各三兩，水十碗煮至五碗，取湯浸星，夏二日，卻煮至無白點為度，晒乾聽用。橘紅，檳榔，各二兩。木香，沉香，各一兩。蒼朮米泔浸炒，四兩。右為末，薑汁糊丸。淡鹽湯，白湯任下。

丹溪清氣化痰丸七五治上焦痰火壅盛，欬嗽煩熱口渴，胸中痞滿。南星製，三兩。半夏製，黃連，黃芩，各五兩。栝蔞仁，杏仁去皮尖，茯苓，各四兩。枳實炒，陳皮，各六兩。甘草。右為細末，薑汁煮糊丸，桐子大。每服五十丸，薑湯下。

法製清氣化痰丸七六順氣快脾，化痰消食。南星去皮，半夏，各四兩，用皂角，白礬，乾薑各四兩，入水五碗，煎至三碗，去柤，卻入南星，半夏浸二日，再煮至星，夏俱無白點為度，晒乾加後藥。陳皮，青皮，蘇子炒，神？炒，麥芽炒，蘿蔔子炒另研，杏仁去皮尖炒，葛根，山楂，香附，各二兩。右為末，湯泡蒸餅丸，桐子大。每服五七十丸，臨臥，食後茶湯下。

隱君滾痰丸七七治一切濕熱食積等痰，窠囊老痰。一方礞石止用五錢，外加百藥煎五錢，乃能收斂周身痰涎，聚於一處，然後利下，所以甚效。礞石硝煆金色，一兩。大黃酒蒸，黃芩去朽者，各半斤。沉香，五錢。右為細末，滴水為丸，桐子大。每服三五十丸，量人強弱加減。凡服滾痰丸之法，必須臨臥就床，用熱水一口許，只送過咽，即便仰臥，令藥徐徐而下；服後須多半日勿飲食起坐，必使藥氣除逐一焦痰滯惡物，過膈入腹，然後動作，方能中病。或病甚者，須連進二，三次，或壯人病實者，須多至百丸，多服無妨。

子和朱砂滾涎丸七八治五癇。朱砂，白礬生，硝石，赤石脂，等分。右為細末，研蒜膏為丸，綠豆大。每服三五十丸，食後荊芥湯下。

丹溪青礞石丸七九解食積，去濕痰，重在風化硝。南星，二兩，切片，用白礬末五錢，水浸一二日，晒乾，又云一兩。半夏，一兩，湯泡切片，以皂角水浸一日，晒乾。黃芩薑汁炒，茯苓，枳實炒，各一兩。礞石，二兩，槌碎，焰硝二兩同入小砂罐內，瓦片蓋之，鐵線縛定，鹽泥固濟，晒乾，火煆紅，候冷取出。

法製硝，同萊菔水煮化，去蔔，綿濾令結，復入臘月牛膽內風化之。或只用風化硝一兩。右為末，神？糊丸，桐子大。每服三五十丸，白湯下。又方：半夏，二兩。白朮，礞石，各一兩。黃芩，五錢。茯苓，陳皮，各七錢半。風化硝，二錢。右為末，丸同前。

節齋化痰丸八十潤燥開鬱，降火消痰，治老痰鬱痰結成粘塊，凝滯喉間，肺氣不清，或吐咯難出。皆因火邪炎上，凝滯於心肺之分，俱宜開鬱降火消痰，緩而治之，庶可效耳。天門冬去心，黃芩酒炒，海粉另研，栝蔞仁另研，橘紅，各一兩。連翹，香附淡鹽水浸炒，桔梗，各五錢。

青黛另研，芒硝另研，各三錢。右為細末，煉蜜入薑汁少許搗丸，龍眼大。噙嚼一丸，清湯送下，或丸如綠豆大，淡薑湯送下五六十丸。此等老痰，大約飲酒人多有之，酒氣上蒸，肺與胃脘皆受火邪，故結而成痰。此方天冬，黃芩瀉肺火，海石，芒硝鹹以軟堅，栝蔞潤肺消痰，香附，連翹開鬱降火，青黛去鬱火，故不用辛燥等藥。

[醫林]辰砂化痰丸八一治風化痰，安神定志，止嗽除堅。辰砂另研，明礬另研，各五錢。南星製，一兩。半夏？，三兩。右為細末，薑汁糊丸，綠豆大，朱砂為衣。每服三十丸，食後薑湯下。

[三因]控涎丹八二凡人忽患胸背手足腰胯疼痛，牽引釣動，時時走易不定，不可忍者，或手足冷痺，氣脈不通，是皆痰涎在心膈上下，故為此證。真白芥子，紫大戟去皮，甘遂？裹煨，各等分。右為末，糊丸，桐子大。臨臥淡薑湯或溫水下五，七丸至十丸。痰甚者，量加之。

[醫林]烏巴丸八三治胸膈久為頑痰所害，面色青白浮腫，不思飲食，遍身疼痛，夜間氣壅不得睡，往來寒熱，手足冷痛，不得轉側，屢用痰藥墜之不下，取之不出，此是頑痰堅滯，宜此藥利下之則愈，未利再服。烏梅肉，二兩。巴霜，五粒，去油。右用水二碗，砂鍋內將烏梅肉煮爛，候火稍乾，入巴豆，將竹片攪如稠糊，取出搗為丸，桐子大。每服七丸，九丸，十丸，十一丸，或十五丸，薑湯下，不拘時。

[御藥]吐痰方八四治中有痰瘀癖者。用白礬一兩，水二升，煮一升，入蜜一合，更煮少時。溫服。須臾即吐，如未吐，再飲熱水一盞，吐痰為效。

人參利膈丸八五方在和陣一六六。治痰逆嗝噎聖藥。

[和劑]青木香丸八六治胸膈噎塞，氣滯不行，腸中水聲，嘔噦痰逆，不思飲食，寬中和膈。黑丑炒香取頭末，十二兩。破故炒，蓽茇，各四兩。木香，二兩。檳榔用酸粟米飯裹，濕紙包，火煨令紙焦，去飯，四兩。右為末，滴水為丸，綠豆大。每服三四十丸，茶湯，熱水任下。

消痞核桃八七莪朮酒洗，當歸酒洗，白芥子，急性子，各四兩，俱搗碎。皮硝，海粉，各八兩。大核桃，百枚。右先以群藥入砂鍋內，寬水煮一二沸，後入大核桃重五錢者百枚，同煮一日夜，以重一兩為度，取起晾乾。先用好膏藥一個，摻阿魏一錢，麝香半分，量痞大小貼任，以熱手磨擦。每空心服前桃一個，三日後二個，以至三個。服完後，須四須湯之類，數貼即愈。

熨痞方八八一層用麝香二，三分肉上。二層阿魏一，二錢。三層芒硝一，二兩鋪蓋於上。右先用蕎麥？和成條，量痞大小圍住，鋪藥於內，以青布蓋之，隨燒熱磚四，五塊，輪流布上熨之，覺腹中氣行寬快，即是痞消之兆。以手烘熱摩之亦妙。內須服調養氣血之藥。

開結導飲丸八九方在和陣二七八。治飲食不消，心下痞悶，腿腳腫痛。

[局方]犀角丸九十除三焦熱邪，及痰涎壅滯，腸胃燥澀，大小便難。黃連去鬚，犀角鎊，各十兩。人參，二十兩。大黃，八十兩。黑丑炒搗取頭末，六十兩。右為細末，煉蜜丸，梧子大。每服十五丸至二十丸，臨臥湯下，更量虛實加減。

[河間]犀角丸九一治癲癇發作有時，揚手擲足，口吐痰涎，不省人事，暗倒屈伸。犀角末，半兩。赤石脂，三兩。朴硝，二兩。白殭蠶，薄荷，各一兩。右為末，？糊丸，梧子大。每服二三十丸，溫水下，日三服，不拘時。如覺痰多，即減其數。忌油膩炙？。　　麻仁丸九二治大便秘結，胃實能食，小便熱赤者。芝麻，四兩，研取汁。杏仁，四兩，去皮尖，研如泥。大黃，五兩。山梔，十兩。右為末，煉蜜入麻汁和丸，桐子大。每服五十丸，食前白湯下。

[局方]脾約丸九三此即仲景麻人丸。仲景曰：趺陽脈浮而澀，浮則胃氣強，浮澀則小便數，浮澀相搏，大便則難，其脾為約，麻人丸主之。亦名潤腸丸。治臟腑不和，津液偏滲於膀胱，以致小便利，大便秘結者。大黃蒸，杏仁去皮尖炒，厚朴，麻仁，各四兩。枳實，二兩。煉蜜丸，桐子大。每服二十丸，白滾湯下，日三服，漸加，以和為度。

[局方]七宣丸九四治風氣結聚，宿食不消，心腹脹滿，胸膈否塞，風毒腫氣連及頭面，大便秘澀，小便時數，脾胃氣壅，不能飲食。東垣云：治在脈則澀，在時則秋。柴胡，枳實，訶子肉，木香，各五兩。炙甘草，四兩。桃仁炒，去皮尖，六兩。大黃蒸，十五兩。右為末，煉蜜丸，桐子大。每服二十丸，食遠米飲下，漸加至四五十丸，以利為度。覺病退，止服。

[局方]七聖丸九五治風氣壅盛，痰熱結搏，心煩面赤，咽乾口燥，肩背拘急，胸膈脹滿，腹？否悶，腰膝沉重，大便閉結，小便赤澀。東垣曰：治在脈則弦，在時則春。木香，檳榔，川芎，肉桂，羌活，各五錢。郁李仁炮去皮，大黃半生半熟，各一兩。右為末，煉蜜丸，小豆大。每服十五丸至二十丸，食後臨臥白湯下。

[三因]紅丸子九六消食瘧。胡椒，一兩。阿魏，一錢，醋化。青皮，炒，三兩。莪朮，三棱醋煮一伏時，各二兩。右為末，另用陳倉米末同阿魏醋煮糊丸，桐子大。炒土硃為衣。每服七十丸，薑湯下。

追蟲丸九七取一切蟲積。黑丑頭末，檳榔各八錢。雷丸醋炙，南木香，各二錢。右為末，用茵陳二兩，大皂角，苦楝皮各一兩，煎濃汁丸，綠豆大。壯大人每服四錢，小人弱人或一錢五分，量人虛實，於五更時用砂糖水吞下，待追去惡毒蟲積二，三次，方以粥補之。

[醫林]化蟲散九八雷丸，二粒。檳榔，二枚。鶴虱，一錢。使君子，七枚，輕粉，少許。右為末，分二服。候晚欬以精豬肉一兩切成片，用皂角漿泡一宿，至五更慢火炙熟，乃以香油拭肉上，候溫，取前藥一服擦肉上，略烘過食之。至巳時蟲下了，乃進飲食。

萬應丸九九下諸蟲。檳榔，五兩。大黃，半斤。黑丑頭末，四兩。皂角不蛀者，十條。苦楝根皮，一升。右先將苦楝皮，皂角二味，用水二大碗熬成膏子，搜和前三味為丸，桐子大，以沉香，雷丸，木香各一兩為衣，先用沉香衣，後用雷丸，木香衣。每服三錢，四更時用砂糖水送下。

妙應丸百一名剪紅丸。殺諸蟲。大黃，牽牛頭末，檳榔，各三兩。雷丸，鍚灰，各五錢。大戟，三錢。鶴虱，使君子煨，茴香，貫眾，各二錢半。輕粉，少許。苦楝根，一兩。右為細末，用皂角煎膏丸服。每服五六十丸，隨弱強加減，五更初茶清下。如未通，再吃溫茶助之。下蟲積盡了，白粥補之。

[運氣]五瘟丹百一治瘟疫火證。黃芩，黃檗，黃連，山梔，香附，紫蘇，甘草稍，大黃。右以前七味生為末，用大黃三倍煎濃湯，去滓和藥，丸如雞子大。朱砂，雄黃為衣，貼以金箔。每用一丸，取泉水七碗浸化，可服七人。前藥甲己年以甘草稍為君，乙庚年黃芩為君，兩辛年黃檗為君，丁壬年山梔為君，戊癸年黃連為君。為君者，多一倍也。餘四味同香附，紫蘇為臣者，減半也。

大青丸百二治時行瘟病發熱，上膈結熱。薄荷，梔子，黃芩，黃連，甘草，各三錢。連翹，六錢。大黃，玄明粉，各八錢。右為細，末以青蒿自然汁為丸，綠豆大，雄黃為衣。每服五六十丸，白滾湯下。若治雜病發熱者，以朱砂或青黛為衣。

朱砂丸百三治卒時中惡垂死。朱砂研，附子炮去皮臍，雄黃明者，各一兩。麝香，一分，另研。巴豆，二十粒，去油。右研勻，煉蜜和搗為丸，麻子大。每服三丸，不拘時粥飲下。如不利，更加三丸至七丸，以利為度。

李氏八毒赤丸百四治一切邪祟鬼疰，服之即愈。雄黃，朱砂，礜石，附子炮，藜蘆，牡丹皮，巴豆，各一兩。蜈蚣，一條。右為末，煉蜜丸，如小豆大。每服五，七丸，涼水送下，無時。[衛生寶鑑]云：副使許可道宿驛中，夜夢一婦人於？下打一拳，遂痛不止，而往來寒熱，不能食，乃鬼擊也。[名醫錄]云李子豫八毒赤丸，名為殺鬼杖子。遂與藥三粒，臥時服，明旦下清水二斗而愈。又陳慶玉子，因晝臥水仙廟，夢得一餅食之而心腹痞滿，病及一年，諸治不效。余診之，問其始末，因思此疾既非外感，又非內傷，惟八毒赤丸頗為相當。遂與五七丸，下清黃涎斗餘，漸得氣調，後以別藥理之，數月而愈。

仲景瓜蒂散百五治傷寒頭不痛，寸脈微浮，胸中痞？，氣上衝咽喉不息者，此為胸有寒也，當吐之。瓜蒂熬黃，赤小豆，等分。右二味，各別搗篩為散，然後合之，取一錢匕，以香豉一合，用熱湯七合煮作稀糜，去滓取汁和散，溫頓服之。不吐者，少少再加，得快吐乃止。諸亡血虛家不可與瓜蒂散。

子和獨聖散百六吐積蓄痰涎。甜瓜蒂，不拘多少，微炒。為細末。每服一，二錢，虀汁調服。膝痛加全蝎，頭痛加鬱金服，吐之。

茶調散百七吐除痰積。瓜蒂，二錢。好茶，一錢。右為末。每服二錢，虀汁調服。

陳氏獨聖散百八方在外科五六。治瘡瘍氣血凝滯。

[良方]獨聖散百九方在婦人十八。治妊娠傷觸動胎，腹痛下血。

錢氏獨聖散百十方在痘疹七八。治痘瘡倒靨陷伏。

木通散百十一凡男子婦人？肋苦痛。木通去節，青皮，蘿蔔子炒，茴香，川楝子取肉用巴豆半兩同炒黃去巴豆，各一兩。滑石另研，莪朮，木香，各半兩。右為細末。每服三錢，不拘時，用？白湯調服，甚者不過三服。

[金匱]大黃附子湯百十二治寒氣內積，？下偏痛。大黃，三兩。附子，三枚，炮。細辛，二兩。右三味，用水五升，煮取二升，分溫三服。若強人煮取二升半，分溫三服。服後如人行四五里，更進一服。

[金匱]外臺走馬湯百十三治中惡心痛，腹脹，大便不通。巴豆，二枚，去皮心，熬。杏仁，二枚。右二味，以綿纏令碎，熱湯二合捻取白汁，飲之當下。通治飛尸鬼擊病。老小量用。

景岳全書卷之五十五終

## 卷之五十八宙集古方八陣

熱陣仲景理中丸一即名人參理中湯。治太陰即病，自利不渴，陰寒腹痛，短氣欬嗽，霍亂嘔吐，飲食難化，胸膈噎塞，或瘧疾瘴氣瘟疫，中氣虛損，久不能愈，或中虛生痰等證。人參，白朮炒，乾薑炒，炙甘草，各三兩。右四味，搗篩為末，蜜丸，雞子黃大。以沸湯數合和一丸研碎，溫服之，日三，四，夜二服；腹中未熱，益至三，四丸。然不及湯，湯法以四物依數切，用水八升，煮取三升，去渣，溫服一升，日三服。原論加減法，詳在霍亂門述古條中。

賓按：右方兩數，乃漢時權度，今後世所用，惟每味數錢，而甘草半之，酌宜可也。

附子理中湯二治證如前，而中氣虛寒，腹痛甚者。又或入房腹痛，手足厥冷，或食冷犯寒等證。即前方加製附子一，二，三錢，隨宜用之。其有寒甚勢急者，不妨生用，或炮用亦可。外科附子理中湯有芍藥，茯苓，無甘草，乾薑。

附子理中丸三治陰寒腎氣動者。即前附子理中湯去白朮，煉蜜丸服。

理中加丁香湯四治中脘停寒，喜辛物，入口即吐即噦。即前附子理中湯加丁香十粒，甚或兼痛者，可加至一，二錢。若以理中加木香，即名木香理中湯。

加味理中湯五治脾肺俱虛，欬嗽不已。人參，白朮，茯苓，炙甘草，陳皮，半夏，乾薑，細辛，北五味，等分。右咀。每服三錢，薑三片，棗一枚，煎七分。食遠服。

[局方]胡椒理中湯六治肺胃虛寒，氣不宣通，欬喘逆氣，虛痞噎悶，？腹滿痛，短氣不能飲食，嘔吐痰水不止。白朮，五兩。乾薑，炙甘草，胡椒，良薑，蓽茇，陳皮，細辛，款冬花去梗，各四兩。右？咀。每服五，七錢，水一鍾半，煎七分。食遠溫服。或煉蜜丸，桐子大。每服三五十丸，白湯，溫酒，米今任下，無時，每日二服。

[選方]八味理中丸七治脾胃虛寒，飲食不化，胸膈痞悶，或嘔吐泄瀉。人參，乾薑炒，各一兩。白朮，四兩，炒。白茯苓，麥芽炒，二兩。甘草炙，神？，炒，砂仁炒，各一兩半。右為細末，煉蜜為丸，每丸重一錢。空心服一丸，薑湯嚼下。

枳實理中丸八治傷寒寒實結胸。人參，白朮，茯苓，甘草，乾薑，各二兩。枳實，十六片。右為細末，煉蜜丸，雞子黃大。每服一丸，熱湯化下，連進二三服。

理中化痰丸九治脾胃虛寒，痰涎內停，嘔吐少食，或大便不實，飲食難化，欬唾痰涎。此中氣虛弱，不能統涎歸源也。人參，白朮炒，乾薑炮，茯苓，各二兩，炙甘草，一兩。半夏製，三兩。薑湯煮？糊丸，桐子大。每服四五十丸，白湯送下。

治中湯十治脾胃不和，嘔逆霍亂，中滿虛痞，或泄瀉。此即理中湯加青皮，陳皮也。人參，白朮，乾薑炮，炙甘草，青皮，陳皮，等分。右每服五錢，水煎服。如區，加半夏。

丁香溫中湯十一治同前。即前治中湯加丁香，去半夏。

[良方]溫胃湯十二治憂思結聚，脾肺氣凝，元陽受損，大腸與胃氣不平，脹滿上衝，飲食不下，脈虛而緊滿。附子製，厚朴，當歸，白芍藥，人參，甘草炙，陳皮，各一錢。乾薑炮，一錢。川椒去合口炒出汗，三分。水一鍾半，薑三片，煎一鍾。食遠服。

東垣溫胃湯十三治服寒藥多，致脾胃虛弱，胃脘痛。白豆蔻，人參，澤瀉，各三分。益智，砂仁，厚朴，甘草，乾薑，薑黃，各四分。黃耆，陳皮，各七分。右為細末。每服三錢，水一盞，煎至半盞。食前溫服。

仲景四逆湯十四又名通脈四逆湯。治傷寒陰證自利，裏寒外熱，脈沉身痛而厥。甘草炙，二兩。乾薑炮，三兩。附子，一枚，破八片，生用。右？咀。以水三升，煮取一升二合。分二次溫服，其脈即出者愈。面色赤者，加？九莖。腹中痛者，去？，加芍藥二兩。嘔者，加生薑二兩。咽痛者，加桔梗一兩。利止脈不出者，加人參一兩。

仲景四逆加人參湯十五治傷寒惡寒，脈微而復利，即於前方內加人參一兩。

仲景四逆加豬膽汁湯十六治傷寒吐下後，汗出而厥，四肢拘急，脈微欲絕者。即於四逆湯內加入豬膽汁半合。

仲景茯苓四逆湯十七治傷寒汗下後，病仍不解，煩躁者。茯苓，六兩。人參，一兩。甘草炙，二兩。乾薑，一兩半。附子，一枚，生用去皮，切八片。右五味，以水五升，煮取三升，去渣。溫服七合，日三服。

茱萸四逆湯十八治厥陰中寒，小腹痛甚。吳茱萸湯泡，附子炮，乾薑，各二錢。炙甘草，錢半。水一鍾半，煎七分。熱服。

陳氏茵陳四逆湯十九治發黃脈沉細遲，肢體逆冷，腰已上自汗。茵陳，二兩。炙甘草，一兩。乾薑炮，兩半。附子，一個，炮，作八片。右分四貼，水煎服。

仲景當歸四逆湯二十治傷寒手足厥寒，脈細欲絕者，或下利脈大，腸鳴者，虛也。及其人內有久虛者，宜當歸四逆加吳茱萸生薑湯主之。當歸，桂枝，芍藥，細辛，各三兩。甘草，通草，各二兩。大棗，二十五枚，擘。右七味，以水八升，煮取三升，去滓。溫服一升，日三服。

四逆散二一方在散陣二八。治陽邪亢熱，血脈不通，四肢厥逆。

仲景附子湯二二治少陰病，得之一二日，口中和，其背惡寒者，當灸之，附子湯主之，并治少陰病身體痛，手足寒，骨節痛，脈沉者。附子，二枚，去皮，破八片。人參，二兩。白朮，四兩。芍藥，茯苓，各三兩。右五味，以水八升，煮取三升，去渣。溫服一升，日三服。

[三因]附子湯二三治風寒濕痺，骨節疼痛，皮膚不仁，肌肉重著，四肢緩縱。附子生，白芍藥，桂心，甘草，白茯苓，人參，乾薑，各三兩。白朮，一兩。右？咀。每服四錢，水煎服。

生附湯二四治寒濕腰痛。附子生用，白朮，茯苓，牛膝，厚朴，乾薑，炙甘草，各一錢。蒼朮，杜仲薑炒，各二錢。水二鍾，生薑三片，紅棗二枚，煎八分。食前服。

參附湯二五方在補陣三七。治元陽不足，喘急呃逆，嘔惡厥冷等證。

仲景朮附湯二六方在補陣四一。治中寒中氣不足，逆冷，痰盛，口噤等證。

耆附湯二七方在補陣四三。治氣虛陽弱，虛汗倦怠。

[濟生]朮附湯二八方在補陣四二。治寒濕腰冷重痛，小便自利。

[金匱]桂枝附子湯二九治傷寒八九日，風濕相搏，身體疼煩，不能轉側，不嘔不渴，脈浮虛而澀者。桂枝，四兩，去皮。生薑，三兩，切。附子，三枚，炮，去皮，各破八片。甘草，三兩，炙。大棗，十二枚，擘。右五味，以水六升，煮取二升，去渣，分溫三服。

[金匱]白朮附子湯三十治傷寒八九日，風濕相搏，身體疼煩，不能轉側，不嘔不渴，脈虛浮而澀，若小便堅，小便自利者，去桂枝，此方主之。白朮，二兩。附子，一枚，炮，去皮。甘草炙，一兩。生薑，一兩半，切。大棗，六枚。右五味，以水三升，煮取一升，去滓，分溫三服。一服覺身痺，半日許再服。三日服都盡，其人如冒狀，勿怪，即是朮，附並走皮中，逐水氣未得除故耳。

[金匱]甘草附子湯三一治風濕相搏，骨節疼煩，掣痛不得屈伸，近之則痛劇，汗出短氣，小便不利，大便反快，惡風不欲去衣，或身微腫者，此主之。甘草炙，白朮，各二兩。附子，二枚炮，去皮。桂枝，四兩，去皮。右四味，以水六升，煮取三升，去渣。溫服一升，日三服。初服得微汗則解，能食。汗後復煩者，服五合；恐一升多者，服六，七合為妙。

[良方]薑附湯三二治霍亂轉筋，手足厥冷，或吐逆身冷，脈微急，用此藥救之。此即仲景乾薑附子湯。乾薑，一兩。附子，一個，生用。右每服半兩，水煎。外科薑附湯有人參，白朮。

生薑附子湯三三治嶺南瘴癘，內虛發熱，或寒熱往來，嘔痰吐逆，頭疼身痛，或汗多煩躁引飲，或自利小便赤，兼主卒中風。附子，一枚，如法製，分四服。右每服水一鍾，生薑十片，煎六分。微溫服。

乾薑附子湯三四治瘴毒陰證發熱，或煩躁，手足冷，鼻尖冷，身體重痛，舌上胎生，引飲煩渴，或自利嘔吐，汗出惡風。大附子，一枚，製，分四服。右每服加炮乾薑二錢同煎，溫服；熱甚者，冷服。

[寶鑑]羌活附子湯三五治呃逆。羌活，附子，乾薑炮，茴香，各一錢。木香，五分。水鍾半，棗二枚，煎服。[三因方]木香作丁香。

仲景芍藥甘草附子湯三六治發汗病不解，反惡寒者，虛故也。芍藥，甘草炙，各三兩。附子，一枚，炮，去皮，切八片。上三味，以水五升，煮取一升五合，去渣，分溫服。

[活人]附子八味湯三七治氣虛中寒，腳氣等症。附子炮去皮臍，人參，乾薑炮，芍藥，茯苓，甘草炙，桂心，各二兩。白朮，四兩。右每服五，七錢，水一鍾半，煎七分。食前溫服。又方去桂心，加乾熟地黃三兩。

六物附子湯三八方在外科三五。治四氣流注太陰，四肢骨節煩疼，浮腫，小水不利。

小建中湯三九方在補陣二二。治虛勞裏急，腹痛失精，四肢酸疼，咽乾口燥等證。

[局方]大建中湯四十方在補陣二四。治陽虛氣血不足，腰腳筋骨疼痛。

八味大建中湯四一方在補陣二五。治中氣不足，厥逆嘔吐，攣急陰縮，腹痛虛火等證。

三建湯四二治元陽素虛，寒邪外攻，手足厥冷，六脈沉微，大小便數滑，凡中風潮涎，不省人事，傷寒陰證，皆可用之。大附子，大川烏，天雄，各製用，三錢。右用水二鍾，薑十片，煎一鍾。不拘時，或溫服，或冷服。自汗加桂，浮小麥。氣逆加沉香。胃冷加丁香，胡椒。

仲景炙甘草湯四三一名復脈湯。治傷寒脈結代，心動悸。炙甘草，四兩。生薑，桂枝去皮，各三兩。人參，阿膠，各二兩。生地黃，一斤。麥冬去心，半斤。麻子仁，半斤。大棗，十二枚，擘。右九味，以清酒七升，水八升，先煮八味，取三升，去渣，內膠烊盡。溫服一升，日三服。

仲景桂枝甘草湯四四治發汗過多，其人叉手自冒心，心下悸，欲得按者。桂枝，四兩，去皮。甘草，二兩。右二味，以水三升，煮取一升，去渣。頓服。

陶氏回陽返本湯四五治陰盛格陽，陰極發躁，渴而面赤，欲坐泥水中，脈則無力，或脈全微欲絕者。服後脈微出者生，頓出者死。人參，製附子，炮薑，炙甘草，五味子，麥冬，陳皮，臘茶。面戴陽者，下虛也，加？七莖，黃連少許，用澄清泥漿水一鍾煎之。臨服入蜜五匙，頓冷服之，取汗為效。

華佗救脫陽方四六治寒中三陰，口噤失音，四肢強直，攣急疼痛，似乎中風，及厥逆唇青，囊縮無脈，或卒倒尸厥脫陽等證。先急用？白一握，微搗碎，炒熱，用布包熨臍下，以二包更替熨之。其者仍灸氣海，關元二三十壯。脈漸出，手足漸溫，乃可生也。次用附子一個，重一兩者，切八片，白朮，乾薑各五錢，木香二錢，同用水二鍾，煎一鍾，候冷灌服，須臾，又進一服，或煎服回陽等湯。

仲景旋復代赭石湯四七治傷寒若汗或吐下解後，心下痞？，噫氣不除者。旋復花，甘草炙，各三兩。人參，二兩。生薑，五兩，切。代赭石，一兩。大棗，十二枚，擘。半夏，半升，洗。右七味，以水一斗，煮取六升，去滓，再煎取三升。溫服一升，日三服。　　仲景厚朴生薑甘草半夏人參湯四八治發汗後腹脹滿。厚朴去皮尖，生薑切，各半斤。半夏，半升，洗。人參，一兩。甘草，二兩，炙。右五味，以水一斗，煮取三升，去滓。溫服一升，日三服。

[簡易]十味剉散四九治中風血弱臂痛連及筋骨，舉動艱難。附子，三兩，炮。當歸，黃耆炙，白芍藥，各二兩。川芎，防風，白朮，各兩半。肉桂，一兩。熟地，茯苓，各七錢半。右？咀。每服五，七錢，水鍾半，薑八片，棗三枚，煎八分。食後臨臥服。

[奇效]芎朮湯五十治寒濕頭痛，眩運痛極。川芎，附子生去皮臍，白朮，各三錢。桂心去皮，甘草，各一錢。水一鍾半，生薑七片，棗二枚，煎八分。食遠服。

正元散五一治眩暈陽虛。紅豆炒，乾薑炮，各三錢。人參，白朮，炙甘草，茯苓，各二兩。附子炮去皮臍，川芎，山藥薑汁炒，烏藥，乾葛，各一兩。川烏炮去皮臍，肉桂，各五錢。黃耆炙，兩半。陳皮，二錢。右？咀。每服三錢，水一鍾，薑三片，棗一枚，入鹽少啐，煎服。

[金匱]生薑半夏湯五二治胸中似喘不喘，似嘔不嘔，似噦不噦，徹心中憒憒然無奈者。半夏，半升，生薑汁，一升。右二味，以水三升，煎半夏取二升，內生薑汁，煮取一升半，小冷，分四服，日三夜一服。病止，停後服。

[金匱]半夏乾薑散五三治乾嘔，或吐逆痰涎。半夏製，乾薑炙，等分。右二味杵為散。取方寸匕，用漿水一升半，煎取七合，去柤。頓服之。

仲景甘草乾薑湯五四治少陰傷寒，小便色白，吐逆而渴，動氣因下反劇，身雖有熱反倦，及肺痿吐涎沫而不欬，口不渴，小便數，遺尿，肺中冷，上虛不能制下，眩暈，多涎唾等證。楊仁齋曰：治男女諸虛出血，胃寒不能引氣歸元，無以數約其血者。[良方]名薑草湯，治陰盛于陽，寒而嘔血。甘草炙，四兩。乾薑炮，二兩。右咀。以水三升，煮取一升五合，分溫再服。仁齋曰：等分，每服三錢，食前煎服。

橘皮乾薑湯五五治惡心嘔噦。人參，乾薑，肉桂，各一錢。陳皮，通草，各錢半。甘草，五分。水一鍾半，煎八分服。

[金匱]橘皮湯五六亦名生薑橘皮湯。治乾嘔噦，若手足厥者。橘皮，四兩。生薑，半斤。右二味，以水七升，煮取三升。溫服一升，下咽即愈。

萬氏橘皮湯五七方在痘疹九二。行滯消痰，止嘔吐。

[金匱]橘皮竹茹湯五八治噦逆。橘皮，二斤。竹茹，二升。生薑，半斤。甘草，五兩。人參，一兩。大棗，三十枚。右六味，以水一斗，煮取三升。溫服一升，日三服。

小半夏湯五九方在和陣八。治嘔吐及心下有飲者。

[三因]丁香散六十治呃逆。丁香，柿蒂，各一錢。炙甘草，良薑，各五分。右為末。熱湯點服二錢，不拘時。

香煮散六一治翻胃嘔逆。丁香，石蓮肉，各十四枚。北棗，七枚，切碎。生薑，七片。黃秫米，半合，洗。水一碗半，同煮稀粥，去藥啜粥。

[簡易]丁香散六二治反胃嘔逆，粥食不下。大附子，一枚，坐於磚石上，四面著火，漸漸逼熱，焠入生薑汁中，浸少時，如法再焠，約盡薑汁半碗許為度，去皮焙乾為末。丁香，二錢，研。二味勻和，每服二錢，水一鍾，粟米同煎七分服。

楊氏丁香茯苓湯六三治脾胃虛寒，宿食留滯，否塞疼痛，氣不升降，以致嘔吐涎沫，或嘔酸水，不思飲食。半夏製，橘紅，茯苓，各一兩半。丁香，附子製，肉桂，砂仁，各五錢。乾薑，炮，木香，各一兩。每服四錢，水一鍾半，薑七片，棗一枚，煎七分服。

[良方]丁香柿蒂散六四治吐利，或病後胃中虛寒呃逆。凡呃逆至七八聲相連，收氣不回者難治。丁香，柿蒂，炙甘草，良薑，各五分。人參，半夏，陳皮，茯苓，各一錢。生薑，二錢。水二鍾，煎熱服。

[寶鑑]丁香柿蒂散六五治呃逆嘔吐。丁香，柿蒂，青皮，陳皮，各等分。水一鍾半，薑五片，煎服。

嚴氏柿蒂湯六六治胸滿呃逆不止。柿蒂，丁香，各二錢。加生薑五片，水煎服。[家珍]方有人參一味。

[百一]安脾散六七治胃氣先逆，飲食過傷，憂思蓄怨，宿食癖積，冷飲寒痰，動擾脾胃，不能消磨，致成斯疾。女人由血氣虛損，男子皆由下元虛憊。有食罷即吐，有朝食暮吐，暮食朝吐，所吐酸黃臭水，皆是脾敗，惟當速治，遲則發煩渴，大便秘，水飲不得入口而危矣。南木香磨汁，橘紅，人參，白朮，草果？煨，茯苓，甘草炙，丁香，胡椒，各兩半。高良薑，一兩，用陳壁土三合，以水二碗同煮乾，切片。右咀。每服五錢，水一鍾半，入鹽少許，煎七分。食遠溫服。或為細末，每服五錢，用鹽米湯調下。

[三因]補脾湯六八治脾胃虛寒，泄瀉腹滿，氣逆嘔吐，飲食不消。人參，白朮，茯苓，厚朴炒，陳皮，各一錢。乾薑炒，甘草炙，草果，麥芽炒，各八分。水一鍾半，煎七分。空心溫服。

[三因]養胃湯六九治脾胃虛寒，嘔逆惡心，腹？脹疼，腸鳴泄瀉。藿香，厚朴炒，半夏製，茯苓，各錢半。草果，陳皮，人參，白朮炒，各一錢。附子製，八分。甘草炙，五分。水一鍾半，薑三片，棗二枚，煎七分。食遠服。　　胃愛散七十治脾胃久虛，中焦氣滯，或冷涎上壅，嘔吐惡心，或胸膈疼痛，不思飲食，或泄瀉不止。人參，一兩。白朮，茯苓，黃耆炙，各三錢。丁香，甘草炙，各二錢。

肉果，三個，煨。乾薑炒，半兩。右用白米炒熟四兩，同研為末。每服二，三錢，同薑湯或人參湯調服。或為？咀，每藥五，七錢，加炒米一兩，煎服亦可。　　東垣藿香安胃散七一治脾胃虛弱，不能進食，嘔吐吞酸，腹痛不能腐熟。藿香，人參，陳皮，各一錢。丁香，五分。生薑，十片。水一鍾半，煎七分。食遠服。

[良方]七味人參丸七二治胃冷兼虛，嘔逆不食，服許仁則半夏丸不效，可服此藥。方見和陣一三二。人參，白朮炒，各五兩。厚朴薑製，北細辛，各四兩。生薑，橘皮，各三兩。桂心，二兩。右為末，煉蜜丸，桐子大。米飲下十丸，漸加至二十丸。

甘露湯七三治反胃嘔吐不止，飲食減少。常服之，快利胸膈，調養脾胃，進飲食。徐東皋曰：常州一富人病反胃，往京口甘露寺設水陸，泊舟岸下，夢一僧持湯一碗與之，飲罷猶記其香味，便覺胸膈少快。早入寺，知客供湯，乃是夢中所飲者，胸膈尤快，遂求其方，合數十服後，疾遂瘥，名曰觀音應夢散。予得之，常以待賓，易名曰甘露湯。又在臨汀療一人愈，甚勿忽之。乾餳糟頭柞者，用六分。生薑，用四分。右和勻搗爛作餅，或焙或晒乾，每十兩入炙甘草二兩，同研為末。每服二錢，用沸湯入鹽少許調，不拘時服。

[金匱]茯苓澤瀉湯七四治胃反吐而渴欲飲水者，外臺治消渴脈絕胃反者。茯苓，半斤。澤瀉，生薑，各四兩。甘草，桂枝，各二兩。白朮，三兩。右五味，以水一斗，煮取三升，內澤瀉再煮，取二升半。溫服八合，日三服。

仲景茯苓甘草湯七五治水飲停蓄心下，甚者作悸作利。茯苓，桂枝，各二兩。甘草炙，一兩。生薑，三兩。右四味，以水四升，煮取二升，去滓，分溫三服。

草豆蔻湯七六和中調氣，治嘔吐。草豆蔻，藿香，各五分。陳皮，枳殼，各七分。白朮，山藥，各一錢。桂心，丁香，各二分。水一鍾半，薑五片，棗二枚，粟米少許，煎七分。食前溫服。

大順散七七治冒暑伏熱，引飲過多，以致寒濕傷脾，陰陽氣逆，霍亂吐瀉，臟腑不調等證。乾薑，肉桂，杏仁，各四兩。甘草，三兩。右先將甘草微炒黃，次入乾薑同炒，令薑裂，又入杏仁同炒，令杏仁不作聲為度，卻同肉桂研羅一處。每用二，三錢，以水一鍾，煎數滾。溫服。如煩躁者，以井花水調服，不拘時。此方加附子，即名附子大順散。

四順附子湯七八治霍亂轉筋吐瀉，手足逆冷，六脈沉絕，氣少不語，身冷汗出。附子生，白乾薑炮，人參，甘草炙，各一兩。右？咀。每服四，五錢，水鍾半，煎七分。食遠服。

[醫林]附子粳米湯七九治霍亂四逆，多嘔少吐者。附子，一枚，製。半夏製，兩半。乾薑炒，甘草炙，各一兩。大棗，十枚。粳米，五合。右？咀。每服八錢，水鍾半，煎米熟，去柤服。

冷香飲子八十治傷暑暍，霍目腹痛煩躁，脈沉微或伏。附子炮，陳皮，各一錢。草果，甘草炙，各錢半。水一鍾半，薑十片，煎八分。井水燉冷服。

[集成]冷香湯八一治夏秋水濕，恣食生冷，陰陽相干，遂成霍亂，臍腹刺痛，？肋脹滿，煩躁引飲無度，或感瘴虛熱，胸膈不利，或嘔或泄並宜。良薑，白檀香，草豆蔻？包煨，附子製，炙甘草，各一錢。丁香，七粒。水一鍾半，煎七分，用井水浸冷，於嘔吐時服之效。或為細末，水調生？糊丸，如芡實大，每服一丸，新汲水磨下亦可。

[直指]木瓜湯八二治吐瀉不已，轉筋擾亂。木瓜，一兩。茴香微炒，二錢半。吳茱萸，半兩，湯泡。炙甘草，二錢。右？咀。分二服。加薑五片，紫蘇十葉，空腹急煎服之。[良方]有生薑二錢五分，無茴香，甘草，名木瓜煎。

[三因]訶子散八三治老幼霍亂，一服即效。訶子炮去核，炙甘草，厚朴薑製，乾薑炮，神？炒，良薑炒，茯苓，麥芽炒，陳皮，草豆蔻，等分。右為細末。每服二錢，當病發不可忍時，用水煎，入鹽少許服之。

霍亂三方八四治霍亂瀉利不止，轉筋入腹欲死者。用生薑三兩，搗爛，入酒一升，煮三四沸，頓服。一方：凡霍亂吐瀉不能服藥，急用胡椒四十粒，以飲吞之。一方：凡霍亂吐瀉不止，用艾一把，水三升，煮一升，頓服之。　　[千金]霍亂方八五治霍亂乾嘔不止。以薤葉煎一升，服三次立愈。

乾霍亂二方八六凡欲吐不吐，欲下不下，嘔惡不止者，謂之乾霍亂。一方：用鹽一兩，生薑半兩，搗，同炒令色變，以水一碗煎，熱服。一方：用丁香十四粒為末，以熱湯一盞調服。

[金匱]苓桂朮甘湯八七治心下有痰飲，胸？支滿，目眩。茯苓，四兩。桂枝，白朮，各三兩。甘草，二兩。右水六升，煮取三升，分三服，小便即利。

薑朮湯八八治心下停飲怔忡。白薑，白朮，白茯苓，半夏？，各一錢。官桂，三分。甘草，五分。水一鍾半，棗三枚，煎服。

韓氏溫中湯八九凡病人兩手脈沉遲或緊，是皆胃中寒也；若寸脈短少及力少於關尺者，此陰盛陽虛也，或胸膈滿悶，腹中脹滿，身體拘急，手足厥冷，急宜溫之。丁皮，丁香，各五分。厚朴，乾薑，陳皮，白朮，各一錢。水鍾半，加？白，荊芥穗同煎。

東垣厚朴溫中湯九十治脾胃寒滯，心腹脹滿，或見疼痛。厚朴薑炒，橘紅，乾薑，各一錢。茯苓，草豆蔻，木香，甘草，各五分。水煎溫服。

大正氣散九一方在和陣二四。治風寒濕氣傷脾，心腹脹悶，有妨飲食。

強中湯九二治生冷寒漿有傷脾胃，遂成脹滿，有妨飲食，甚則腹痛。人參，橘紅，青皮，丁香，各二錢。白朮，錢半。附子炮去皮臍，草豆蔻，乾薑炒，各一錢。厚朴薑汁炒，甘草炙，各五分。水鍾半，薑三片，紅棗二枚，煎七分。不拘時服。嘔加半夏。若傷？食，加萊菔子一錢。

[三因]強中丸九三治胃脘虛寒，痰飲留滯，痞塞不通，氣不升降。[局方]溫中化痰丸，即此方不用半夏。高良薑，乾薑炮，陳皮，青皮，各一兩。半夏製，二兩。右為細末，生薑汁煮糊丸，桐子大。每服三十丸，薑湯下。

三生飲九四此治中風，乃行經治痰之劑，斬關奪門之將，必用人參驅駕其邪而補助真氣，乃可用之，否則恐反為害。生南星，一兩。生川烏去皮，半兩。生附子去皮，半兩。木香，二錢。每用一兩，加人參一兩，同煎服。

嚴氏三生丸九五治痰厥頭痛。南星，半夏，白附子，等分。右為末，薑汁浸蒸餅丸，小豆大。每服四十丸，食後薑湯下。

五生丸九六治風癇。川烏頭，附子，各生用，去皮臍，南星生，半夏生，乾薑生，各半兩。右為細末，醋煮大豆汁作？糊和丸，桐子大。每服五丸，冷酒送下，不拘時。

[局方]溫中化痰丸九七治停痰留飲。陳皮，青皮，良薑，乾薑，等分。右為細末，醋煮糊丸，桐子大。每服三十丸，空心米飲送下。

[寶鑑]溫胃化痰丸九八治膈內有寒，脾胃傷飲，胸膈不快，痰涎不已。半夏製，三兩。白朮，陳皮，乾薑炮，各一兩。右為末，薑汁糊丸，桐子大。薑湯下二十丸。

[局方]倍朮丸九九治五飲吞酸等證。一曰留飲，停水在心下；二曰澼飲，水在兩？；三曰痰飲，水在胃中；四曰溢飲，水溢在膈；五曰流飲，水在？間，瀝瀝有聲，皆由飲水過多，或飲冷酒所致。白朮炒，二兩。桂心，乾薑炒，各一兩。右為末，蜜丸。每服二十丸，溫米飲下，加至三五十丸，食前服。

[發明]丁香半夏丸百治心下停飲冷痰。丁香，半夏製，各一兩。人參，乾薑炮，細辛，各五錢。檳榔，三錢。右為細末，薑汁糊丸，桐子大。每服三十丸，薑湯下。

[局方]丁香五套丸百一治胃氣虛弱，三焦痞塞，不能宣行水穀，故痰飲聚結，嘔吐惡心，脹滿不食。丁香，木香，青皮，橘紅，各半兩。白朮，茯苓，良薑，乾薑，各一兩。南星製，半夏製，各二兩。右為末，湯浸蒸餅丸，桐子大。每服七十丸，溫湯下。

[三因]復元丹百二治脾腎虛寒，發為水腫，四肢虛浮，心腹堅脹，小便不通，兩目下腫。附子炮，二兩。南木香煨，茴香炒，川椒炒出汗，厚朴製，獨活，白朮炒，橘紅，吳茱萸炒，桂心，各一兩。澤瀉，一兩半。肉豆蔻煨，檳榔，各半兩。右為末，糊丸桐子大。每服五十丸，紫蘇湯不拘時送下。

薛氏加減金匱腎氣丸百三方在補陣一二四。治脾腎陽虛，不能制水，為腫為脹。

[濟生]實脾散百四治陰水發腫，宜先實脾土。附子製，炮乾薑，厚朴，木香，大腹皮，草果仁，木瓜，各錢半。甘草炙，五分。水二鍾，薑五片，棗一枚，煎七分。不拘時服。

嚴氏實脾散百五即前方加白朮，茯苓。

[簡易]腹脹方百六凡肚腹脹滿不能用藥者，以獨蒜煨熟去皮，綿裹納下部中，冷即易之。又治關格脹滿，大小便不通，亦用上法，氣立通。又方：用生薑如指大一塊，煨熟，以綿裹乘熱納下部中，冷即易之。

丁香止痛散百七治心痛不可忍。丁香，半兩。良薑，二兩。茴香，炒，甘草，各兩半。右為細末。每服二錢，不拘時沸湯點服。

勝金散百八治卒心痛。桂枝，玄胡索炒，五靈脂，當歸，各半兩。右為末，煉蜜丸，桐子大。每服二十丸，食前陳皮湯送下。

[良方]鐵刷散百九治心脾積痛，婦人血氣刺痛，酒病惡心，腸滑泄瀉。良薑炒，二兩。茴香炒，七錢。蒼朮製，甘草炙，各二兩八錢。右為末。每服二錢，空心薑鹽湯調下。

[局方]蟠？散百十治男婦脾胃虛冷，滯氣不行，攻刺心腹，痛連胸？，膀胱小腸寒疝氣疝，及婦人血氣刺痛。蒼朮米泔浸切，炙甘草，各八錢。三棱煨，蓬朮煨，茯苓，青皮，各六錢。丁皮，砂仁去殼，檳榔，各四錢。延胡索，三錢。乾薑炒，肉桂，各二錢。右每服五錢，水一盞，入連根？白一莖，煎七分，空心熱服；或為末，用？湯調服二，三錢。

[寶鑑]沉香桂附丸百十一治中氣虛寒，飲食不美，陰盛陽虛，臟腑積冷，心腹疼痛，？肋膨脹，腹中雷鳴，便利無度，面色不澤，手足厥冷，及下焦陽虛，疝氣疼痛不可忍，腰屈不能伸，喜熱熨稍緩等證。附子炮去皮臍，川烏製同，沉香，肉桂，乾薑炮，良薑炮，茴香炒，吳茱萸泡，各一兩。右為末，醋煮？糊丸，桐子大。每服五七十丸，食前米今下，日二服。忌生冷。

椒附丸百十二治小腸虛冷，小腹痛，小便頻而清白。椒紅炒，附子炮，龍骨，桑螵蛸炙，山茱萸，鹿茸酒蒸焙，各等分。右為末，酒糊丸，桐子大。每服六十丸，空心鹽湯下。

大沉香丸百十三治寒氣攻衝，心腹刺痛，亦治卒暴心痛。沉香，乾薑炮，薑黃，桂心，檀香，各二兩。甘松洗焙，白芷，天臺烏藥，甘草，各半斤。香附，一斤。白豆蔻，三兩。右為末，煉蜜和丸，彈子大。每服一丸，細嚼，生薑湯下，不拘時。

[辨疑]桂附二陳湯百十四治寒瘧寒多熱少，腰足厥冷。附子炮，肉桂，半夏製，白茯苓，陳皮，炙甘草。右？咀。每服五，六錢，水一鍾半，薑三片，棗一枚，煎服。

扶陽助胃湯百十五羅謙甫治崔運使長男雲卿，年二十五，體肥養厚，常食涼物寒藥，以致秋間瘧發，復用水吞砒石等藥，反增吐瀉，中氣愈虛，延至次年四月，復因勞怒，前證大作。診其脈得弦細而微，手足稍冷，面色青黃，食少痞悶嘔酸，氣促汗出。予思[內經]云：中氣不足，溲便為之變，腸為之苦鳴。下氣不足，則為痿厥心悗。

又曰：寒氣客于腸胃之間，則卒然而痛。非大熱之劑不能愈，遂製此方。附子炮去皮臍，二錢。乾薑炮，錢半。草豆蔻，益智仁，揀參，甘草炙，官桂，白芍藥，各一錢。吳茱萸，陳皮，白朮，各五分。右？咀。水二盞，棗二枚，薑三片，煎八分。食前溫服。三服後，大勢去，痛減半。至秋灸中脘以助胃氣，次灸氣海佰餘壯，生發元氣。明年復灸三里二七壯，亦助胃氣，引氣下行。仍慎加調攝，一年而平復。

五味沉附湯百十六治虛寒無陽，胃弱乾嘔。熟附子，乾薑炮，各一錢。白朮，炙甘草，各錢半。沉香，五分。水盞半，薑五片，煎七分，食前服。

二味沉附湯百十七治瘴疾上熱下寒，腿足寒厥。沉香磨汁，附子製，各三錢。水一鍾半，生薑三片，煎八分，去柤，入沉香汁放冷服。此藥主上熱下寒。[全集]云：沉水真正鐵角沉香，其味甘辛者為美，辛辣者性熱；附子降氣斂陽。治陰毒冷瘴，只一服而回生起死，真可以奪化功。

[濟生]七棗湯百十八治瘴瘧，或因感冒風寒，或是五臟氣虛，陰陽相搏，寒多熱少，或但寒不熱，皆可服。大附子一枚，製，分四服。又方：用川烏代附子，以水調陳壁土為糊，浸泡七次。水二鍾，薑七片，棗七枚，煎一鍾。當發日早晨空心溫服，仍吃棗子三，五枚，忌如常。

冷湯百十九治瘴毒內寒外熱，咽嗌間煩躁不解。人參，半兩。大附子，一錢。甘草炙，三寸。淡竹葉，十四片。大棗，五枚。水煎溫服，或冷服。甚者，宜倍用人參，附子，不可拘此常數。

生薑煎百二十治瘴如瘧，憎寒壯熱。老生薑，一大塊，打破，濕紙包，煨熟。右用水一鍾，煎半鍾。熱服取微汗。

芎附散一二一治五種痛痺，自腿臂間發作不定者。小川芎，附子炮去皮，黃耆，防風，白朮，當歸酒洗，熟地，桂心，甘草，柴胡，等分。水二鍾，薑三片，棗二枚，煎八分。空心服。

[局方]參附滲濕湯一二二治坐臥濕地，雨露所襲，身重腳弱，關節疼痛，發熱惡寒，小便不利，大便溏泄。人參，白朮，茯苓，甘草，附子炮，乾薑炮，桂枝，芍藥，等分。水二鍾，薑三片，棗一枚，煎八分。不拘時服。

七味滲濕湯一二三方在和陣一七四。治寒濕所傷，身體重著，小便赤澀，大便溏泄。

熨背散一二四治胸痺心背疼痛氣悶。烏頭，細辛，附子，羌活，川椒，桂心，各一兩。川芎，一兩二錢。右為末，以少醋拌勻，或炒熱，或用帛裹微火炙令煖以熨背上，取瘥乃止。忌生冷如常服。按：此方當用氣，惟諸辛香者佳，附子似不必用。

溫中法？丸一二五治脾痺發欬嘔汁。法？炒，枳實？炒，白茯苓，吳茱萸湯浸炒，桂心，厚朴薑製，當歸，甘草炙，各三兩。人參，麥冬，乾薑炮，細辛，附子炮，桔梗炒，各一兩。麥芽微炒，五合。右為細末，煉蜜丸，桐子大。每服七十丸，食前熟水下，日三。

丹溪龍虎丹一二六治走注疼痛，或麻木不仁，或半身疼痛。草烏，蒼朮，白芷，各一兩。右為末，水拌發熱過，再入乳香二錢，當歸，牛膝各半兩，酒糊丸，彈子大。酒化下。

活絡丹一二七方在和陣二七七。治中風手足不用，日久不愈，經絡中有濕痰死血者。

[濟生]二至丸一二八治老人虛弱，腎氣虛損，腰痛不可屈伸。附子炮去皮臍，桂心，杜仲製，補骨脂炒，各一兩。鹿角霜，鹿角鎊，鹿茸酒炙，青鹽另研，各半兩。右為末，酒煮糊丸，桐子大。每服七十丸，空心用胡桃肉細嚼，鹽湯或鹽酒送下。如畏熱藥者，去附子，加肉蓯蓉。　　[三因]腎著湯一二九治腎虛身重，腰冷如在水中，不渴，小便自利，食飲如故，腰下重痛如帶五千錢。茯苓，白朮，各四兩。炙甘草，乾薑，炮，各二兩。右？咀。

每服四錢，水煎，空心冷服。一方用薑四兩，朮二兩。[良方]每服有杏仁五分，治妊脤腳腫。

韓氏茵陳附子湯百三十治發黃，服四逆湯，身冷汗不止者。附子，二個，各作八片。乾薑炮，二兩半。茵陳，一兩半。右用水煎，分作三服。

韓氏小茵陳湯一三一治發黃，脈沉細，四肢及遍身冷。附子，一個，炮作八片。炙甘草，一兩。茵陳，二兩。右用水二升，煮一升，分作三服。

韓氏茵陳橘皮湯一三二治身黃，脈沉細數，熱而手足寒，喘，嘔，煩躁不渴者。茵陳，橘皮，生薑，各一兩。白朮，二錢半。半夏，茯苓，各五錢。右用水四升，煮取二升，放溫，分作四服。

五鬲散一三三方在和陣一五六。治五鬲，五噎。

十鬲散一三四方在和陣一五八。治十般鬲氣。

五噎散一三五方在和陣一五九。治諸氣結聚，胸膈痞悶，痰逆惡心，飲食不進。

[良方]白朮聖散子一三六治一切瀉痢久不瘥，並婦人產後痢疾。白朮，砂仁，當歸，肉豆蔻，乾薑炮，陳皮，炙甘草，石榴皮，訶子，芍藥炒，等分。右？咀。每服五錢，水一鍾半，入乳香一豆大，煎八分，食前服。

仲景吳茱萸湯一三七嘔而胸滿，乾嘔吐涎沫，頭痛，及食穀欲嘔者，此方主之。吳茱萸，一升。人參，三兩。生薑，六兩。大棗，十枚，擘。右四味，以水五升，煮取三升。溫服七合，日三服。

[良方]吳茱萸湯一三八治冒暑伏熱，腹痛瀉痢，或飲食過度，霍亂吐瀉，或食冷冒寒，或忍饑大怒，或因舟車傷動胃氣，令人吐瀉並作，轉筋逆冷等證，遲則不救。吳茱萸，木瓜，食鹽，各半兩。右同炒令焦，先用磁瓶盛水三升，煮百沸入藥，煎至二升已下，傾一盞，或冷或熱，隨病人之便服之。若卒無前藥，止用鹽一撮，醋一盞，同煎八分，溫服。或鹽，梅鹹酸等物皆可用。

吳茱萸散一三九治腸痺寒濕內聚，腹痛滿氣急，大便飧泄。炮乾薑，炙甘草，吳茱萸，肉豆蔻？裹煨，砂仁，神？炒，各一錢。白朮，厚朴薑製，陳皮，各二錢。一方有良薑。右為末。每服二錢，空心米飲調下。

海藏吳茱萸丸百四十治下痢臟腑不調，脹滿腹痛，水穀不化，怠惰嗜臥，時時下痢，乃陰濕證也。吳茱萸，兩半，湯洗，炒。神？炒，五兩。白朮炒，四兩。肉桂，乾薑炮，各二兩半。川椒去目炒，一兩。右為末，糊丸，桐子大。米飲下三五十丸，食前服。　　楊氏八味湯一四一治脾胃虛寒，氣滯不行，心腹刺痛，臟腑虛滑。人參，當歸，炮薑，吳茱萸湯泡七次，肉桂，丁香，木香，陳皮，各一錢。右？咀。水一鍾半，煎七分。溫服無時。按：此湯味太剛烈，當加炙甘草方妙。

仲景真武湯一四二治少陰傷寒，腹痛，小便不利，四肢沉重疼痛，自下利者，此為有水氣，其人或欬，或小便利，或下利，或嘔者。茯苓，芍藥，生薑，各三兩。白朮，二兩。附子，一枚，炮去皮，切八片。右五味，以水八升，煮取三升，去滓。溫服七合，日三服。若欬者，加五味子半升，細辛，乾薑各一兩。小便利者，去茯苓。下利者，去芍藥，加乾薑二兩。嘔者，去附子，加生薑足前成半斤。

[良方]九寶丹一四三調理脾胃，止泄瀉。人參，白朮炒，茯苓，炙甘草，乾薑炮，木香，藿香去土，訶子去核，肉豆蔻？炒，各一錢。水一鍾半，加薑煎。食遠服。

[濟生]四柱散一四四治本元氣虛，真陽耗散，臍腹冷痛，泄瀉不止。人參，附子炮，白茯苓，木香，各一兩。右？咀。每服五，七錢，水一鍾半，煨薑五片，鹽少許，食遠煎服。滑泄不止，加肉豆蔻，訶子，名六桂散。[活人]有白朮，無訶子。

仲景白通湯一四五治少陰病下利。？白，四莖。乾薑，一兩。附子，一枚，生用，去皮，破八片。右三味，以水三升，煮取一升，去滓，分溫再服。白通加豬膽汁湯，即於前方加人尿五合，豬膽汁一合，治少陰下利，無脈，乾嘔而煩者。服湯後，脈暴出者死，微續者生。

仲景桃花湯一四六治少陰傷寒，下利便膿血。赤石脂，一斤，一半篩米，一半全用。乾薑，一兩。粳米，一升。右三味，以水七升，煮米令熟，去滓。溫服七合，內所篩赤石脂細末方寸匕，攪勻服之，日三服。若一服愈，餘勿服。

潔古漿水散一四七治暴瀉如水，周身汗出，一身盡冷，脈微而弱，氣少不能語者，甚者加吐，即為急證。半夏，一兩，製。附子製，炮薑，肉桂，甘草，各五錢。良薑，二錢半。右為末。每服三錢，漿水一鍾半，煎至半鍾。熱服。

[澹寮]附子茴香散一四八治氣虛積冷，心腹絞痛，泄瀉食少。人參，白朮，茯苓，炙甘草，各七分。附子製，炮薑，各五分。茴香，肉豆蔻，各四分。木香，三分。丁香，五粒。水一鍾半，煎七分。食遠服。

[本事]五味子散一四九治腎泄，在侵晨及五更作瀉，飲食不進，不時去後。五味子炒，二兩。吳茱萸炒，一錢。右為末。每服二錢，白湯調下。為丸尤效。

[本事]二神丸百五十治脾胃虛寒，不思飲食，泄瀉不止。肉豆蔻生用，二兩。破故紙炒，四兩。右為末，用大肥棗四十九枚，入生薑片四兩同煮，以棗爛為度，去薑，取棗肉搗藥為丸，桐子大。每服五六十丸，白湯下。

薛氏四神丸一五一治脾腎虛寒，大便不實，飲食不思，及泄痢腹痛等症。破故炒，四兩。肉豆蔻？煨，五味子，各二兩。吳茱萸湯浸炒，一兩。右為末，用大棗百枚，同薑八兩煮爛，取肉搗丸，桐子大。每服七八十丸，空心食前白湯下。按：此丸不宜用棗，但以薑汁煮？糊為丸更佳。

[澹寮]四神丸一五二治脾腎泄，清晨溏瀉。破故炒，四兩。肉豆蔻，二兩，木香，半兩。小茴香炒，一兩。右為末，薑煮棗肉為丸，桐子大。白湯送下。

[醫林]四神丸一五三治寒疝脹痛不已。蓽澄茄，木香，各半兩。吳茱萸半酒浸半醋浸，香附，各一兩。右為末，糊丸，桐子大。每服七八十丸，空心鹽湯或乳香？湯任下。

[集要]四神丸一五四方在補陣一五八。治小便頻數不禁。

五味子丸一五五治下元虛寒，火不生土，以致命門不煖，關門不閉，名曰腎泄，亦名脾腎泄。人參，白朮炒，北五味子炒，破故炒，各三兩。山藥炒，白茯苓，各兩半。吳茱萸湯泡炒，川巴戟去心炒，肉果？煨，各一兩。龍骨煆，五錢。右為末，酒糊丸，桐子大。每服百餘丸，食前白湯或米湯任下。

[得效]蓽茇丸一五六治滑泄中寒者宜之。蓽茇，川薑炮，丁香不見火，附子炮，去皮臍，良薑，胡椒，吳茱萸湯浸，炒，各一兩。山茱萸，草豆蔻去皮，各半兩。煮棗肉丸，桐子大。每服五六十丸，食前陳米飲下，日三服。

[局方]肉豆蔻丸一五七治脾胃虛弱，脹滿，水穀不消，臟腑滑泄。肉豆蔻？煨，蒼朮製，乾薑炮，厚朴製，陳皮，各四兩。炙甘草，茴香炒，肉桂，川烏炮去皮臍，訶子肉，各二兩。右用湯浸蒸餅為丸，梧子大。每服七八十丸，食前白滾湯下。

陳氏肉豆蔻丸一五八方在小兒五六。治腸滑瀉痢。

[濟生]訶梨勒丸一五九治大腸虛冷，泄瀉不止，腹？引痛，飲食不化。訶梨勒？裹煨，附子炮，肉豆蔻？裹煨，木香，吳茱萸湯泡炒，龍骨生用，白茯苓去皮，蓽茇，各等分。右為細末，生薑汁煮？糊為丸，梧子大。每服七十丸，空心米飲下。

[良方]厚朴方百六十治寒中洞泄，實滯脹滿等證。厚朴炒，乾薑炒，等分。右水拌炒為末，水糊丸，桐子大。每服五十丸，米飲下。

[百一]縮脾丸一六一治滑泄不禁。白朮炒，厚朴薑炒，赤石脂，肉豆蔻？煨，乾薑炒，各一兩。附子製，蓽茇，神？炒，各五錢。右為細末，醋糊丸，桐子大。每服五七十丸，空心米飲下。

[三因]桂香丸一六二治臟腑虛寒，為風寒所搏，冷滑注下不禁，危篤者累效。附子，肉豆蔻？煨，白茯苓，各一兩。桂心，乾薑炒，木香，各半兩。丁香，二錢半。右為末，？糊丸，桐子大。空心米飲下五七十丸。

[寶鑑]陳？丸一六三磨積，止瀉痢，治腹中冷痛。陳？，一兩半。人參，白朮炒，當歸炒，乾薑，肉桂，甘草炙，厚朴製，各半兩。右為末，煉蜜丸，桐子大。每服三五十丸，溫酒或淡醋湯任下，日二服。

楊氏萆薢分清飲一六四治真元不足，下焦虛寒，或服寒涼刮藥過多，小便白濁，頻數無度，澄如膏糊等證。益智仁，川萆薢，石菖蒲，烏藥，各等分。右？咀。每服五，六錢，水一鍾，入鹽一捻，煎七分。食前溫服。一方如茯苓，甘草。

益志湯一六五治腎經虧損，遺精白濁，四肢煩倦，時發蒸熱等證。鹿茸酥炙，巴戟肉，枸杞子，熟地黃，蓯蓉酒浸，牛膝酒浸，附子炮去皮臍，桂心不見火，山茱萸，白芍藥，炙甘草，防風，各等分。右每服三錢，水一盞，薑五分，鹽少許同煎。空心服。

[局方]安腎丸一六六治腎經積冷，下元衰憊，目暗耳鳴，四肢無力，夜夢遺精，小便頻數，臍腹撮痛，食少體瘦，神困健忘。常服壯元陽，益腎水。肉桂去粗皮不見火，川烏炮去皮臍，各一斤。白朮，山藥，茯苓，肉蓯蓉酒浸炙，巴戟去心，破故炒，萆薢，桃仁？炒，石斛炙，白蒺藜炒去刺，各三斤。右為末，煉蜜丸，桐子大。每服三五十丸，溫酒或鹽湯下，空心食前服。疝氣，茴香湯下。[三因]安腎丸無茯苓，肉桂二味。

小安腎丸一六七治腎氣虛乏，下元冷憊，夜多漩溺，體瘦神倦，腰膝沉重，泄瀉腸鳴，眼目昏暗，牙齒蛀痛。川楝子，一斤。用香附子，川烏各一斤，加鹽四兩，水四升同煮，候乾去香附，川烏不用，取川楝切焙。小茴，十一兩。熟地，八兩。川椒，四兩，去閉口者，微炒出汗。右為末，酒糊丸，桐子大。每服二三十丸，空心臨臥，鹽湯或酒任下。

西蜀石刻安腎丸一六八治真氣虛憊，腳膝軟弱，夜夢遺精，小便滑數。附子製，肉桂，川烏製，川椒去目微炒出汗，菟絲製，巴戟製，破故酒炒，赤石脂煆，遠志製，茯神，茯苓，蒼朮米泔浸炒，山茱萸，杜仲製，石斛，胡蘆巴炒，柏子仁，韭子微炒，小茴酒炒，肉蓯蓉酒浸，川楝子酒蒸去核，各二兩。鹿茸製，一兩。青鹽，四錢。山藥，四兩，作糊。右為末，酒煮山藥糊丸，桐子大。每服七八十丸，空心鹽湯或白湯下。

[元戎]小已寒丸一六九一名強中丸。治脾胃積冷中寒，洞泄倦怠，不思飲食。進食，止自汗，厚腸胃。見[肘後]，甚驗。艾葉，四兩。蒼朮，一兩，炒。吳茱萸炒，陳皮炒，各二兩。右用米醋二升浸一宿，漉出曝乾，再於原醋內拌勻，炒令紫色，焙乾為末，稀糊丸，桐子大。每服三五十丸，空心食前，溫酒，鹽湯，米湯，白湯任下。

[局方]大已寒丸百七十治臟腑虛寒，心腹？痛，腸鳴泄瀉，自利自汗，米穀不化，手足厥冷，陰盛陽衰等證。蓽茇，肉桂，各四兩。乾薑炮，良薑，各六兩。水煮？糊為丸，桐子大。每服二三十丸，食前米飲下。

[元戎]大已寒丸一七一治諸沉寒冷秘等證。吳茱萸，官桂，乾薑，良薑，烏頭，附子。右為末，醋糊丸，桐子大。每服三五十丸，米飲下，空心食前，日二服。無所忌。

海藏已寒丸一七二此丸不僭上而陽生於下。治陰證服四逆輩，胸中發躁而渴者，或數日大便秘，小便赤澀，服此丸，上不燥，大小便自利。肉桂，附子炮，烏頭炮，良薑，乾薑，芍藥，茴香，各等分。右為末，米糊丸，桐子大。空心溫水下五七十丸，或八九十丸，食前亦可。酒醋糊丸亦可。海藏云：已寒上五味雖熱，以芍藥，茴香潤劑引而下之，陰得陽而化，故大小便自通，如得春和之陽，冰自消矣。

十補丸一七三治腎臟虛冷，面黑足寒，耳聾膝軟，小便不利等證。附子炮，五味，各二兩。山藥，山茱萸，丹皮，桂心，鹿茸製，茯苓，澤瀉，各一兩。煉蜜丸，桐子大。每服六七十丸，鹽湯下。

[百選]十補丸一七四治小腸寒疝。附子，一大枚，製。胡蘆巴，木香，巴戟天，川楝肉，玄胡索，官桂，蓽澄茄，大茴香，破故紙炒，各一兩。右為末，酒煮糯米粉糊為丸，桐子大，朱砂為衣。空心酒下五十丸。　　[集成]神應散一七五治寒疝諸疝，心腹痛不可忍，散氣開鬱。玄胡索，胡椒，小茴香，等分。右為末。每服二錢，酒調下。

[金匱]當歸生薑羊肉湯一七六治寒疝腹中痛，及？痛裏急者。當歸，三兩，生薑，五兩。羊肉，一斤。右三味，以水八升，煮取三升，溫服七合，日三服。若寒多者，加生薑成一斤；痛多而嘔者，加橘皮二兩，白朮一兩。如加生薑，亦須加水五升，煮取三升二合服之。

丹溪腎氣丸一七七治諸疝痛。小茴香炒，破故紙炒，吳茱萸鹽炒，各五錢。胡蘆巴，七錢半。木香，三錢半。右為末，蘿蔔汁丸，桐子大。鹽湯下五七十丸。

[百選]胡蘆巴丸一七八治小腸氣，蟠腸氣，奔豚，疝氣，偏墜陰腫，小腹有形如卵，上下來去，痛不可忍，或絞結繞臍攻刺，嘔吐者。胡蘆巴炒，一斤。大巴戟炒，川烏炮去皮，各六兩。川楝子炒，十八兩。茴香，二十個。吳茱萸湯浸七次炒，十兩。右為末，酒糊丸，桐子大。每服十五丸至二十丸，空心溫酒下。

東垣丁香楝實丸一七九治寒疝氣血留滯。當歸酒洗，附子炮，川楝肉，茴香，各一兩。以上？咀，用好酒三升同煮，酒盡焙乾為末，每藥末一兩，入沒藥，丁香，木香，各五分。全蝎，十三個。玄胡索，五錢。右俱為末，拌勻，酒糊丸，桐子大。每服三五十丸，加至百丸，空心溫酒送下。

苦楝丸百八十治奔豚小腹痛，神效。川苦楝子，茴香，各二兩。附子，一兩，炮，去皮臍。右三味，用酒三升，同煮盡為度，焙乾為末，每藥末一兩，入。玄胡索，二錢，一作五錢。全蝎，十八個，炒。丁香，十八粒。俱為末，和勻，酒糊丸，桐子大。溫酒下五十丸，空心服。如痛甚，煎當歸酒下。卜

[良方]三層茴香丸一八一治腎與膀胱俱虛，邪氣搏結不散，遂成寒疝，臍腹疼痛，陰丸偏大，膚囊壅腫，有妨行步，或瘙癢不止，時出黃水，浸成瘡瘍，或長怪肉，或腎腫脹，冷硬如石，日以漸大，須溫導陽氣，漸退寒邪，補虛消疝，煖養腎經。凡一應小腸氣寒疝之疾，久新不過三料。第一料：舶上茴香，用鹽半兩，同炒焦黃，和鹽秤用一兩，連下共重四兩，川楝子炮去核，沙參洗，木香，各一兩。右為細末，米糊丸，桐子大。每服二三十丸，空心溫酒或鹽湯下，日三服。小病一料可安，病深者，一料纔盡，便可用第二料。

第二料：如前方加蓽茇一兩，檳榔五錢。右六味，共重五兩半，依前糊丸，服如前。若未愈，再服第三料。第三料：如前方加白茯苓佳者，四兩。附子炮去皮臍，或五錢，或一兩。右八味，共重十兩，丸服如前，漸加至三四十丸。凡小腸氣頻發及三十年者，或大如栲栳者，皆可消散，神效。

奪命丹一八二治遠年近日小腸疝氣，偏墜搐痛，以致悶亂，及外腎腫硬，日漸滋長，陰間濕癢等證。吳茱萸揀淨，一斤，分四分用，酒，醋，鹽湯，童便各浸一宿，焙乾。澤瀉淨片，二兩，酒浸一宿。右為末，酒糊丸，桐子大。每服五十丸，食前鹽酒或鹽湯下。

[良方]奪命丹一八三方在婦人六四。治瘀血入胞，脹滿難下。

萬氏奪命丹一八四方在痘疹八二。治痘瘡倒陷，解毒發痘。

[外科]奪命丹一八五方在外科七七。治疔瘡發背，惡毒惡證，有奪命之功。

[局方]二氣丹一八六治虛寒積冷，小便不禁，老人虛人尺脈微弱患此者。硫黃製研細，肉桂，各二錢半。乾薑炮，朱砂研為衣，各二錢。附子製，半兩。右以？糊丸，桐子大。每服二十丸，空心鹽湯下。

[局方]半硫丸一八七治年冷秘虛秘，及？癖冷氣。[簡易]曰：此潤劑也。半夏湯泡七次焙乾為末，硫黃明淨者研極細用柳木槌子殺過。右等分，以生薑汁打糊丸，桐子大。每服五七十丸，用無灰酒或生薑湯任下。

養正丹一八八治上盛下虛眩運，此藥升降陰腸，及欬逆翻胃，霍亂吐瀉，中風涎潮，不省人事，傷寒陰盛，唇青自汗。硫黃為末，黑鍚鎔淨，水銀，朱砂研，各一兩。右將鍚鎔化，入硫末，漸入漸攪為末，再入水銀同擂。如硬，再於火上微煆，又擂勻放冷，研極細末，糯米糊丸，綠豆大。每服三十丸，空心鹽湯下。

[局方]黑鍚丹一八九治痰氣壅塞，上盛下虛，腎水虧竭，心火炎盛，或一應下虛陰寒，真頭痛等證，及婦人血海久冷無子，赤白帶下。卜黑鍚去滓，二兩，炒末。硫黃，二兩。肉桂，五錢。附子炮，木香，沉香，舶茴香，故紙，陽起石水飛，葫蘆巴酒浸炒，肉豆蔻？裹煨，金鈴子蒸去皮核，各一兩。右用新鐵銚將鍚化開，下硫黃末，提起，以木杵擂極細，放地上退火毒，同餘藥研一日，至黑光色為度，酒糊丸，桐子大，陰乾入布袋內擦令光瑩，每服四十丸，空心薑鹽湯下，女人艾棗湯下。

[局方]紅丸子百九十和脾胃，消宿食，去膨脹，治大人小兒脾胃之證，極有神效。京三棱浸軟切片，蓬朮煨，青皮，橘紅，各五斤。乾薑炮，胡椒，各三斤。右為末，用醋糊丸，桐子大，礬紅為衣。每服三十丸，食後薑湯送下。小兒臨時加減與服丸，治飲食所傷，中脘痞滿，服之應手而愈。妊婦惡阻嘔吐，全不納食，百藥不治者，惟此最妙，可佐二陳湯服之。但人疑其墮胎，必不信服，每易名用之，時有神效；但恐妊婦偶爾損動，未免歸咎此藥，是當酌而防之。

椒囊法一九一辟一切瘴疾時氣，風寒時氣。紅川椒，去閉口者。以絳紗囊貯椒兩許，懸佩身傍近裏衣處，則一切邪氣不能侵犯。

椒紅丸一九二治元臟傷憊，目暗耳聾。服此百日，覺身輕少睡足有力，是其效也；服及三年，心智爽悟，目明倍常，面色紅悅，鬚髮光黑。川椒，去目並合口者，炒出汗，擣取紅一斤。生地黃，擣自然汁，熬取濃汁一升。

右將生地汁熬至稀稠得所，和椒末搗丸，梧子大。每空心溫酒下三四十丸。合藥時，勿令婦人雞犬見。有詩曰：其椒應五行，其仁通六義。欲知先有功，夜間無夢寐。四時去煩勞，五臟調元氣，明目腰不疼，身輕心健記。別更有異能，三年精自秘，回老返嬰童，康強不思睡，九蟲頓消亡，三尸自逃避。若能久餌之，神仙應可冀。

景岳全書卷之五十八終
