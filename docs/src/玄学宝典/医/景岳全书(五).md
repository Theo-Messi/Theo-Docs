---
title: 景岳全书(五)
editLink: true
---

## 卷之六十一長集婦人規古方

婦人安胎飲一治妊娠五七個月，用數服可保全產。人參，白朮，當歸，熟地，川芎，白芍藥，陳皮，甘草炙，紫蘇，炙黃芩，各一錢。右用薑，水煎服。一方有砂仁。

安胎散二治妊娠卒然腰痛下血。熟地，艾葉，白芍炒，川芎，黃耆炒，阿膠炒，當歸，甘草炙，地榆，各一錢。右加薑，棗，水煎服。

泰山盤石散三治婦人血氣兩虛，或肥而不實，或瘦而血熱，或脾肝素虛，倦怠少食，屢有墮胎之患。此方平和，兼養脾胃氣血。覺有熱者，倍黃芩，少用砂仁；覺胃弱者，多用砂仁，少加黃芩。更宜戒慾事惱怒，遠酒醋辛熱之物，可永保無墮。徐東皋曰：婦人凡懷胎二，三個月，慣要墮落，名曰小產，此由體弱氣血兩虛，臟腑火多，血分受熱，以致然也。醫家又謂安胎，多用艾，附，砂仁熱補，尤增禍患而速其墮矣。殊不知血氣清和，無火煎爍，則胎自安而固。

氣虛則提不住，血熱則溢妄行，欲其不墮，得乎？香附雖云快氣開鬱，多用則損正氣；砂仁快脾氣，多用亦耗真氣，況香燥之性，氣血兩傷，求以安胎，適又損胎而反墮也。今惟泰山盤石散，千金保孕丸二方，能奪化工之妙，百發百效，萬無一失，甫故表而出之，以為好生君子共知也。人參，黃耆，當歸，川續斷，黃芩，各一錢。川芎，白芍藥，熟地，各八分。白朮，二錢。炙甘草，砂仁，各五分。糯米，一撮。水一鍾半，煎七分，食遠服。但覺有孕，三五日常用一服，四月之後方無慮也。

地黃當歸湯四一名內補丸。治妊娠衝任脈虛，補血安胎。熟地，二兩。當歸，一兩。右每服五錢，水煎服。為丸法：以當歸炒為末，熟地蒸搗膏和丸，桐子大，每服百餘丸，溫酒或滾湯下。

許學士曰：大率妊娠惟在抑陽助陰，然胎前藥最惡陰陽雜亂，致生他病，惟枳殼湯所以抑陽，四物湯所以助陰耳。然枳殼湯其味多寒，若單服恐致胎寒腹痛，更以內補丸佐之，則陽不致強，陰不致弱，陰陽調和，有益胎嗣，此前人未嘗論及也。

[良方]當歸湯五治胎動煩躁，或生堙不順，唇口青黑，手足厥冷。當歸，人參，各二，三錢。阿膠炒，甘草炒，各一錢。連根？白，一握。右水四碗，煎四味至半，去滓，下？再煎一碗，分二服。

[良方]阿膠散六或頓仆，或因毒藥胎動不安，或？痛腹痛，上搶短氣。阿膠，艾葉，當歸，熟地，川芎，白芍，黃耆，炙甘草，等分。右每服四錢，薑，棗，水煎。

[良方]膠艾湯七治妊娠頓仆，胎動不安，腰腹疼痛，或胎上搶，或去血腹痛。又[金匱]膠艾湯在後九十三。阿膠炒，一兩。艾葉，數莖。右二味，以水五升，煮取二升，分三服。

七味阿膠散八治胎動腹痛。阿膠炒，白茯苓，白朮炒，川芎，當歸，陳皮，各一錢。甘草炒，三分。右薑，棗，水煎服。

[良方]黃耆湯九治氣虛胎動，腹痛下水。糯米，一合。黃耆炒，川芎，各一兩。右水煎，分三服。

[良方]鉤藤湯十治妊脈胎動腹痛，面青冷汗，氣欲絕。鉤藤鉤，當歸，茯神，桑寄生，人參，各一錢。苦梗，一錢半。右水煎服。如有煩熱，加石膏。

[良方]白朮散十一治妊娠傷寒內熱等證。白朮，黃芩炒，各二錢。右用薑，棗，水煎服。若陰證者不可用。

[良方]三味白朮湯十二治妊娠內熱心痛。白朮，四錢。赤芍藥，三錢。黃芩炒，二錢。右水煎服。忌桃李，雀肉。

[良方]四味白朮湯十三治妊娠胃虛，惡阻吐水，甚至十餘日漿粥不入。白朮炒，一錢。人參，五分。甘草炒，丁香，各二錢。右，薑水煎服。

金生白朮散十四治妊娠面目虛浮，四肢腫如水氣，名曰胎腫。白朮，一兩。生薑皮，大腹皮，陳皮，白茯苓，各半兩。右為末，每服二錢，米飲下。如未應，佐以人參，甘草。

探胎飲十五婦人經水不來三月，疑似，用此驗之。川芎，不拘多少，為末，不見火。空心煎艾湯調下方寸匕，覺腹中動則有胎也；臍之下動者，乃血瘕也；不動者，血凝也，病也。

當歸芍藥湯十六治妊娠心腹急痛，或去血過多而眩運。當歸，白芍藥炒，白朮炒，茯苓，澤瀉，各一錢。川芎，二錢。右水煎服。

益母地黃湯十七治妊娠跌墜，腹痛下血。生地，益母草，各二錢。當歸，黃耆炒，各一錢。右薑，水煎服。

[良方]獨聖散十八治妊娠有所傷觸，激動胎元，腹痛下血極效。砂仁，不拘多少，帶皮同炒，勿令焦黑，取仁為末。右用熱酒調服四，五分或一錢。此物有安胎導滯易產之功，實妊婦之要藥也。

[良方]安胎寄生湯十九治妊娠下血，或胎不安，或腰腹作痛。桑寄生，白朮，茯苓，各五分。甘草，一錢。右水煎服。

二黃散二十治胎漏下血，或內熱晡熱，或頭痛頭暈，或煩躁作渴，或？肋脹痛等證。生地，熟地。右為末。每服三錢，煎白朮枳殼湯下。

四聖散二一治漏胎下血。條芩，白朮，砂仁，阿膠，各等分。右為細末。每服二錢，艾湯調下。一方有芍藥無阿膠。按：此方若改為湯，砂仁用當減半。

[良方]續斷湯二二治妊娠下血尿血。當歸，生地黃，各一兩。續斷，赤芍藥，各半兩。右為末。每服二錢，空心用？白煎湯調下。

枳殼湯二三治胎漏下血，或因事下血。亦進食和中，并治惡阻。枳殼炒，黃芩炙，各半兩。白朮炒，一兩。右為末。每服一錢，白湯調下。前四證若因脾胃虛弱，宜用補中益氣湯加五味。若因脾胃虛陷，宜用前湯倍加升麻，柴胡。若因晡熱內熱，宜用逍遙散。

滑胎枳殼散二四此方能令胎瘦產易。湖陽公主每產累日不下，南山道人進此方。粉草炒，一兩。商州枳殼麩炒，二兩。右為末。每服二錢，空心沸湯調，日三服。凡孕六七月宜服之。溫隱居方加當歸，廣木柏各等分。或加香附一兩亦可。

枳殼散二五方在寒陣百一。治婦人血熱氣滯，經候不調。

[千金]鯉魚湯二六治妊娠腹，脹，胎中有水氣，遍身浮腫，小便不利，或胎死腹中皆效。當歸，芍藥，各一錢。白朮，一錢。茯苓，一錢半。橘紅，五分。鯉魚，一尾，不拘大小。右作一服，將鯉魚去鱗臟，白水煮熟，去魚，用汁鍾半入藥，加生薑五片，煎一鍾。空心服，當見胎水下。如水未盡，胎死腹中，脹悶未除，再製一服，水盡脹消乃已。

竹葉湯二七治妊娠心驚膽怯，煩悶不安，名曰子煩。一方有當歸，防風，梔子仁。白茯苓，麥門冬，黃芩，各三兩。右每服四錢，竹葉五片，水煎服。若因血虛煩熱，宜兼用四物。若因中氣虛弱，宜兼用四君。

紫蘇飲二八治妊娠失調，胎氣不安，上？作痛，名曰子懸，或臨產氣結不下等證。大腹皮，川芎，白芍藥，陳皮，蘇葉，當歸，各一兩。人參，甘草，各半兩。右每服一兩，薑，？，水煎服。一方有香附，無人參。若肝脾氣血虛而有火不安，宜兼逍遙散。若脾氣虛弱而不安，宜用四君，芎，歸。

安榮散二九治妊娠小便澀少，遂成淋瀝，名曰子淋，甚妙。麥門冬，通草，滑石，當歸，燈心，甘草，人參，細辛，等分。右水煎服。一方人參，細辛君倍，為末，每服二錢，麥冬湯調服。若因肺經鬱熱，宜用黃芩清肺飲。若因膏梁厚味，宜用清胃散。若因肝經濕熱，宜用加味逍遙散。

天仙藤散三十治妊娠三月之後，足指發腫，漸至腿膝，飲食不甘，狀似水氣，或腳指間出黃水，名曰子氣。天仙藤洗略炒，香附炒，陳皮，甘草，烏藥，等分。右每服三，五錢，加生薑木瓜各三片，紫蘇三葉，水煎。食前，日進三服。若因脾胃虛弱，宜兼六君子。中氣下陷，須用補中益氣湯。

羚羊角散三一治妊娠虛風，頸項強直，筋脈攣急，語言蹇澀，痰涎不利，不省人事，名曰子癇。羚羊角鎊，川獨活，棗仁，五加皮，薏苡仁炒，防虱，當歸，川芎，茯神，杏仁去皮尖，各五分。炙甘草，木香，各一分。右加薑五片，水煎服。若因肝經風熱，或怒火所致，須用加味逍遙散。

人參橘皮湯三二治妊娠脾胃虛弱，氣滯惡阻，嘔吐痰水，飲食少進，益胃和中。一名參橘散。人參，陳皮，麥門冬，白朮，各一錢。厚朴製製，白茯苓，各五分。炙甘草，三分。右加淡竹茹一塊，薑，水煎。溫服。若因中脘停痰，宜用二陳，枳殼。若因飲食停滯，宜用六君加枳殼。若因脾胃虛，宜用異功散。

竹茹湯三三治孕婦嘔吐不止，惡心少食，服此止嘔清痰。竹茹，彈子大一丸。陳皮，半夏，茯苓，各錢半。生薑，二錢。水鍾半，粳米一撮，煎七分。溫服。忌羊肉雞魚？食。

[良方]半夏茯苓湯三四治妊娠脾胃虛弱，飲食不化，嘔吐不止。半夏泡炒黃，陳皮，砂仁炒，各一錢。白茯苓，二錢。甘草炒，五分。右用薑，棗，烏梅，水煎服。一，二劑後，用茯苓丸（在三九）。

烏附湯三五治孕婦惡心阻食，養胃，調和元氣。烏藥，香附製，白朮土炒，陳皮，各一錢。人參，炙甘草，各八分。水鍾半，薑三片，煎七分服。吐甚者，加丁香，砂仁各七粒。

[千金]保孕丸三六治妊娠腰背痛，善於小產，服此可免墮胎之患。此即[良方]杜仲丸，但彼等分用。杜仲，四兩，同糯米炒去絲。川續斷，二兩，酒洗。右為末，山藥糊丸，桐子大，每服八九十丸，空心米飲下。忌酒醋惱怒。

一母丸三七一名知母丸。治妊娠血熱頓仆，胎動不安，或欲墮產。知母炒，為末。右搗棗肉為丸，彈子大。每服一丸，人參湯嚼送。或丸桐子大，每服三四十丸。白湯下，或嚼嚥之。

束胎丸三八懷胎七八月，恐胎氣展大難產，用此扶母氣，束兒胎，易產。然必胎氣強盛者乃可服。條黃芩酒炒，勿太熟，冬月一兩，夏月半兩。白朮，三兩。陳皮，二兩。白茯苓，七錢半。右為末，粥糊丸，桐子大，每服五十丸，白湯下。

茯苓丸三九治妊娠煩悶頭暈，聞食吐逆，或胸腹痞悶。赤茯苓，人參，桂心，乾薑炮，半夏泡洗炒黃，橘紅，各一兩。白朮炒，甘草炒，枳殼麩炒，各二兩。右為末，蜜丸，桐子大。每服五十丸，米飲下，日三服。右原方仍有葛根二兩，似非所宜也，用者當酌之。

達生散四十妊娠臨月服十餘劑則易產，或加砂仁，枳殼。如兼別證，以意增減。[詩]云：誕彌厥月，先生如達。註曰：先生，首生也。達，小羊也。羊子易生，故以此名之。人參，白朮，當歸，白芍，陳皮，紫蘇，各一錢。炙甘草，二錢。大腹皮酒洗，晒乾，三錢。水一鍾半煎服。一方無當歸，白芍，白朮。

佛手散四一一名芎歸湯。亦名當歸湯。治產後去血過多，煩暈不省，并一切胎氣不安，亦下死胎。川芎，二錢。當歸，三，五錢。右咀，每用半兩，水煎服。若腹疼加桂。若腹痛自汗，頭眩少氣，加羊肉。若不應，用八珍湯。若用下胎，當為末，以酒調服。

錢氏生化湯四二此錢氏世傳治婦人者。當歸，五錢。川芎，二錢。甘草炙，五分。焦薑，三分。桃仁，十粒，去皮尖，雙仁。熟地，三錢。右？咀，水二鍾，棗二枚，煎八分。溫服。一方無熟地。附加減法：凡胎衣不下，或血冷氣閉，血枯氣弱等證，連服生化湯二，三劑即下，或用此送益母丸一丸即下。蓋益母草行血養血，性善走而不傷人者也。一，凡婦人無論胎前產後，皆宜此藥。

一，凡血暈虛暈，加荊芥穗六，七分。一，凡產婦氣虛氣脫，倦怠無力，加人參，黃耆。一，凡陽虛厥逆，加附子，肉桂。一，脈虛煩渴，加麥冬，五味。一，氣壅有痰，加陳皮，竹瀝。一，血虛血燥便結，加麻仁，杏仁，蓯蓉。一，多汁不眠，加茯神，棗仁，黃耆；上體多汗，加麻黃根；下體多汗，加漢防己。

一，煩熱，加丹皮，地骨皮。一，口噤如風，反張瘈瘲者，加荊芥，防風各三，四分。一，惡露未盡，身發寒熱，頭痛？脹，其小腹必然脹痛，加紅花，丹皮，肉桂各三，四分，玄胡一錢。一，內傷飲食，加山楂，陳皮，砂仁，或神？，麥芽。一，外傷寒濕，或加蒼朮，白朮。一，血積食積，胃有燥糞，臍腹脹痛，加大黃二錢。一，產後下血不止，或如屋漏水沉黑不紅，或斷或來，或如水，或有塊，淋瀝不休，此氣血大虛之候，不可誤用寒涼。

其脈浮，脫者，可加附子輩諸陽分藥，否則無救矣。佛手散單用當歸三錢，川芎二錢，此即其變方也。會稽[錢氏世傳]曰：嘗論產證，本屬血虛，陰亡陽孤，氣亦俱病。如大補則氣血陡生，倘失調則諸邪易襲。四物避芍藥之寒，四物得薑，桃之妙。氣毋耗散，法兼補虛；食必扶脾，勿專消導。熱不可用芩，連，恐致宿穢凝滯；寒不宜用桂，附，反招新血流崩。三陽見表證之多，似可汗也，用麻黃則重竭其陽；三陰見裏證之劇，似可下也，用承氣則大涸其血。耳聾？

病，乃腎虛惡露之停，休用柴胡；譫語汗多，乃元弱似邪之證，毋同胃實。厥由陽氣之衰，難分寒熱，非大補不能回陽；？因陰血之虧，豈論剛柔，非滋營胡以潤絡？潮熱似瘧，以瘧治則遷延；神亂如邪，以邪論則立困。總屬大虛，須從峻補。去血多而大便燥，蓯蓉加於生化，非潤腸和氣之能通；患汗出而小便難，六君倍用參，耆，必生津助液之可利。加參生化頻服，救產後之危；活命長生調攝，須產前加意。

當歸川芎湯四三治小產後瘀血，心腹疼痛，或發熱惡寒。當歸，熟地黃，白芍藥炒，玄胡索炒，川芎，桃仁，紅花，香附，青皮炒，澤蘭，牡丹皮。右水煎，入童便，酒各小半。若以手按腹愈痛，此是瘀血為患，宜用此藥，或失笑散消之。若按之反不痛，此是血虛，宜用四物，參，苓，白朮。若痛而作嘔，此是胃虛，宜用六君子。若或作瀉，此是脾虛宜用六君子送二神丸。

加味芎歸湯四四治分娩交骨不開，或五七日不下垂死者。生男女婦人髮，一握，燒存性。自死龜殼，一個，或占過者亦可，酥炙。川芎，當歸，各一兩。右咀。每用一兩，水煎服，良久，不問生死胎，自下。

當歸黃耆湯四五方在補陣九七。治妊娠下痢腹痛。

芎歸補中湯四六治氣血虛半產。川芎，當歸，黃耆炙，白朮炒，人參，芍藥炒，杜仲炒，艾葉，阿膠炒，五味子杵炒，各一錢。甘草炙，五分。右每服五錢，水煎服。若脾氣虛弱，須用補中益氣湯。若氣虛有火，宜用安胎飲。

保生無憂散四七臨產服之，補其血，順其氣，或胞胎肥厚，根蒂堅牢者，皆可使之易產。又治小產瘀血腹痛。當歸，川芎，白芍，乳香，枳殼，南木香，血餘。右等分，每服二，三錢，水煎，日二服。若胞衣既破，其血已涸，或元氣困憊，急用八珍湯斤許，水數碗，煎熟時飲救之，飲盡再製，亦有得生。

人參黃耆湯四八治小產氣虛，血下不止。人參，黃耆炒，當歸，白朮炒，白芍炒，艾葉，各一錢。阿膠炒，二錢。右作一劑，水煎服。

[良方]牛膝散四九治胎衣不下，腹中脹痛，急服此藥腐化而下，緩則不救。牛膝，川芎朴硝，蒲黃，各三兩。當歸，一兩半。桂心，半兩。右每服五錢，薑三片，加生地黃一錢，水煎服。

[局方]黑神散五十一名烏金散。[靈苑方]名肉桂散。治產後惡露不盡，胎衣不下，血氣攻心，腹痛不止，及治脾腎陰虛，血不守舍，吐？等證。黑豆，二兩，炒。當歸去蘆酒洗，熟地，蒲黃，白芍，甘草炙，乾薑炮，肉桂，各一兩。右為末。每服二錢，童便，酒各半調服。[良方]黑神散有炮附子半兩，無蒲黃。

[簡易]黑神散五一方在和陣二一一。治一切失血。

經驗滑石散五二治產難，凡水下胎乾，胎滯不生，用此最效。滑石飛過，一兩。白蜜，香油，各半盞。右將油，蜜慢火熬熟三四沸，掠去沫，調滑石末頓服，外以油調於產婦臍腹，上下摩之，立效。

難產方五三令產婦以自己髮稍含於口中，惡心即下，亦治胎衣不下。

[良方]桂心散五四治妊娠因病胎不能安者，可下之。桂心，瓜蔞，牛膝，瞿麥，各五分或一錢。當歸，一錢或二，三錢。右水煎。

桂香散五五治胎死腹中不下。桂心，二錢。麝香，五分。右為末，作一服，酒調下。

下胎小品方五六用麥檗一升，擂碎，水二升，煮一升，服之即下，神效。按：麥檗能損氣破血如此，故凡脾胃虛弱，及飲食不化者，不宜用明矣。又方用牛膝一兩，酒一鍾，煎七分，作二服即下。

[廣濟]下胎方五七并下死胎俱效。天花粉，四兩。肉桂，牛膝，豆豉，各三兩。右咀。用水七碗，煎二碗半，分三服，每服後一時許又進一服。

扶羸小品方五八虛弱人欲下胎宜用此。人參，粉草，川芎，肉桂，乾薑，桃仁，黃芩，蟹爪。右等分，每服一兩，水二鍾，煎八分。空心服，未動再服。

下死胎五九凡胎死腹中，其舌多見青黑，口中甚穢而嘔，腹中不動，祇覺陰冷重墜者是。用平胃散一兩，以黃酒，河水各一鍾，煎至一鍾，入朴硝三，五錢，再煎三，五沸。溫服，其死胎即化水而出，萬不失一。又方：單用朴硝末三錢，以熱酒和熱童便調服立出，或用佛手散以酒調服亦妙。

[千金]去胎方六十大麥？，五升。漬酒一斗，煮二三沸，去滓，分五服，隔宿勿食，旦再服，其胎如糜，母無所苦，千金不傳。

[良方]硫黃散六一治產後陽氣虛寒，玉門不閉。硫黃，烏賊骨，各半兩。五味子，五錢。右為末，摻患處，日三易。

硫黃湯六二治產後玉門不斂，陰戶突出。硫黃，三錢。菟絲子，吳茱萸，各二錢。蛇床子，一錢半。右研勻，用水二鍾，煎湯頻洗自收。

[良方]益母丸六三一名返魂丹。治婦人赤白帶，惡露時下不止，及治婦人胎前產後經中諸般奇痛，無所不療。[本草]云：此草胎前無滯，產後無虛，故名益母。益母草，一味，一名充蔚子，一名野天麻。方梗，對節生葉，葉類火麻，四五月間開紫花是，白花者非。

右於五月採取晒乾，連根莖葉，勿犯鐵器，磨為細末，煉蜜丸，如彈子大。每服一丸，用熱酒和童便化下，或隨證用湯引送下。一方：以此為末，每服二錢，或酒或童便，或隨證用引服之。

一方：凡產時倉卒未合，只用生益母草搗汁，入蜜少許服之，其效甚大。一，益母膏方：依前採取搗爛，以布濾取濃汁，用砂鍋文武火熬成膏，如黑砂糖色為度，入磁罐收貯。每服二，三匙，酒，便調下，或於治血湯藥中加一匙服之，尤妙。

[良方]奪命丹六四治瘀血入胞，脹滿難下，急服此藥，血即消，衣自下。按：此方頗有迴生丹之功用，下死胎必效，須用當歸方。附子炮，半兩。乾漆碎之炒煙盡，牡丹皮，各一兩。右為細末，另用大黃末一兩，以好醋一升同熬成膏，和前藥丸，桐子大。溫酒吞五，七丸。一方有當歸一兩。

迴生丹六五治婦人產後諸疾，污穢未淨，及一切實邪疼痛，死胎瘀血衝逆等證。大黃膏法：用蘇木三兩，河水五碗，煎至三碗，去柤聽用。紅花三兩，炒黃色，用好酒一大壺，煮十餘滾，去柤聽用。黑豆三升，煮熟存汁三碗，去豆去皮，晒乾為末，俱聽用。大黃一斤，為末，用好醋入碗熬成膏，次下紅花酒，蘇木湯，黑豆汁攪勻，又熬成膏，盆內收盛候用。

將鍋焦焙乾為末，同豆皮末俱入之。人參，白朮，青皮，木瓜，各三錢。當歸，川芎，元胡，蒼朮，香附童便炒，蒲黃，赤茯苓，桃仁泥，熟地，各一兩。

牛膝，三棱，山茱萸，五露脂，地榆，甘草，羌活，陳皮，白芍，各五錢，良薑，四錢。烏藥，二兩半。木香，乳香，沒藥，各一錢。右為末，用前大黃膏為丸，彈子大，金簿為衣。不拘時，隨證擇用湯引送下一丸。　　斷產灸法六六一傳方欲絕產者，灸臍下二寸三分陰動脈中三壯。此當自臍中至骨際折作五寸約之。

[千金]斷產方六七四物湯，一劑。芸臺子，一撮，即油菜子。紅花。水鍾半，煎八分。經後空心服則不受胎。

斷產小品方六八斷產墮胎有驗。故蠶退紙，方一尺。右燒為末，空心酒調服，終身不受孕。

丹溪斷子法六九用白？？一升，無灰酒五升作糊，煮至三升半，濾去滓，分作三服，候經至前一日晚五更及天明各吃一服，經即不行，終身無子矣。

仲景羊肉湯七十治產婦腹中？痛寒痛，血氣不足，虛弱甚者，及寒月生產，寒氣入於子門，手不可犯，臍下脹滿，此產後之寒證也。并治寒疝腹中痛，及？痛裏急者。精羯羊肉，一斤。當歸，三兩。生薑，五兩。右用水八升，煮取三升，加？，椒，鹽。溫服七合，日三服。若寒多者，加生薑成一斤。痛多而嘔者，加橘皮二兩，白朮一兩。

[良方]羊肉湯七一治產婦脾虛，寒邪內乘，以致腹痛，或頭眩，臍？急痛。精羊肉，四兩。當歸，川芎，各半兩。生薑，一兩。右以水十盞，煎至四盞，分四次空心服。

[良方]黃雌雞湯七二治產後虛羸腹痛。當歸，白朮炒，熟地黃，黃耆炒，桂心，各半兩。小黃雌雞，一隻，去頭足腸翅，細切。右先用水七碗，煮雞至三碗，每用汁一碗，藥四錢煎。日三服。

母雞湯七三治產後褥勞，虛汗不止。人參，黃耆，白朮，白茯苓，麻黃根，牡蠣煆，各三錢。右用母雞一隻，去毛雜淨，水六七碗，同藥煮至三碗，任意服之。

豬腰湯七四治產後褥勞，寒熱如瘧，自汗無力，欬嗽頭痛腹痛俱效。豬腰，一對。當歸，白芍藥酒炒，各一兩。右以藥二味，用水三碗，煎至二碗，去滓，將豬腰切如骰子塊，同晚米一合，香豉一錢，加？，椒，鹽煮稀粥。空心日服一次，神效。或加人參更妙。

四神散七五治產後血虛，或瘀血腹痛。當歸，二錢。川芎，芍藥炒，各一錢。炮薑，五分。右水煎服。

大巖蜜湯七六治產後陽氣虛寒，心腹作痛，不食嘔吐，四肢厥逆。生地，當歸，芍藥炒，乾薑，吳茱萸，桂心，獨活，甘草炒，小草，各一兩。細辛，半兩。右每服半兩，水煎服。

[良方]人參湯七七治產後諸虛不足，發熱盜汗，內熱晡熱等證。此即參歸湯，亦名團參散。人參，當歸，等分。右為末，先以豬腰子一枚切片，糯米半合，？白二莖，入水二鍾，煎汁八分，再入藥三錢煎服。

白茯苓散七八治產後褥勞，頭目肢體疼痛，寒熱如瘧。白茯苓，一兩。人參，當歸，黃耆，川芎，白芍藥炒，熟地，桂心，各半兩。豬腰，一對。右以水三盞，入豬腰并薑，棗各三事，煎二盞，去柤，入前藥半兩，煎一盞服。

[良方]七珍散七九治產後不語。人參，石菖蒲，生地，川芎，各一兩。細辛，七錢。防風，朱砂另研，各半兩。右為末。每服一錢，薄荷湯調服。

[良方]趁痛散八十治產後骨節疼痛，發熱頭重，四肢不舉。牛膝酒炒，甘草炒，薤白，各一兩。當歸，白朮炒，黃耆炒，桂心，獨活加薑，各半兩。右每服半兩，水煎。

補脬飲八一治產後傷動脬破，不能小便而淋瀝。生黃絲絹，一尺，剪碎。白牡丹皮根，白芨，各一錢，俱為末。用水一碗，同煮至絹爛如餳。空心頓服。服時不得作聲，作聲則不效。

[良方]止汗散八二牡蠣煆粉，半兩。小麥麩，八兩，炒黃為細末。右每服三，五錢，用豬肉汁調服。

[良方]麻黃根湯八三治產後虛汗不止，身熱發渴，驚悸不安。麻黃根，人參，黃耆炒，當歸，牡蠣煆粉，甘草炒，等分。右每服四五錢，水煎服。

二味參蘇飲八四治產後瘀血入肺，欬嗽喘急。人參，一兩。蘇木，二兩。右作一劑，水煎服。若既愈，當用六君子以補脾胃。若口鼻黑氣起，宜急用此藥加附子五錢，亦有得生者。

[良方]黃龍湯八五治妊娠寒熱頭疼，嘿嘿不食，？痛嘔痰，及產後經後外感風寒，熱入胞宮，寒熱如瘧等證。按：此即小柴胡湯之去半夏也。柴胡，二錢。黃芩炒，人參，甘草，各一錢。右用水煎服。

陳氏二母散八六治產後熱血上攻，留於肺經，欬嗽喘促。知母，貝母，人參，桃仁俱去皮尖，白茯苓。右等分，每服五錢，薑，水煎服。

豬蹄湯八七治氣血不足，乳汁不下。用八物湯加黃耆，漏蘆，陳皮，木通，先以豬啼煮汁二碗，煎藥服之。或加天花粉。又方：用豬蹄一副，通草二兩，川芎一兩，甘草一錢，穿山甲十四片炒。將豬蹄洗切，入水六碗，同藥煎煮約至三碗，加？，薑，鹽料，取汁飲之。忌冷物。要吃羹湯助其氣血，乳汁自下。夏月不可失蓋，時用？湯洗乳為佳。

[良方]湧泉散八八下乳。忌食薑，椒辛辣飲食。王不留行，瞿麥，麥門冬，龍骨，各二錢。右用豬蹄汁一碗，酒一杯，煎服。以木梳於乳上梳下。

玉露散八九治產後乳脈不行，身體壯熱，頭目昏痛，大便澀滯。人參，白茯苓，當歸，炙甘草，各五分，桔梗，川芎，白芷，各一錢。芍藥，七分。右水煎。食後服。如熱甚大便秘結，加大黃三，五分炒用。

[良方]漏蘆湯九十治婦人肥盛，脈氣壅結，乳少。漏蘆，二兩。蛇蛻，一條。土瓜根。右共為末，酒調下二錢。

栝蔞散九一治吹乳腫痛。栝蔞，一個。乳香，二錢。右用酒煎服。外用南星為末，以溫湯調塗。

滑氏補肝散九二治肝腎二經氣血虧損，？脹作痛，或？脹頭暈，寒熱發熱，或遍身作痛，經候不調。熟地，白朮炒，各一兩。棗仁炒，獨活，各四兩。當歸，川芎，黃耆炒，山藥，五味子炒杵，山茱萸肉，木瓜，各半兩。右？咀。每服五錢，棗，水煎服。

[金匱]膠艾湯九三治勞傷血氣，衝任虛損，月水過多，淋瀝不止。阿膠炒，川芎，炙甘草，各一兩。艾葉，當歸，各兩半。白芍，熟地，各二兩。右？咀。每服五錢，水煎服。一方加地榆，黃耆，即名安胎散。

[集驗]加味八珍湯九四治婦人思慮過傷，飲食日減，氣血兩虛，月經不調，夜夢交感，或出盜汗，寢成勞損。人參，白朮，茯苓，當歸，生地，各一錢。炙甘草，川芎，芍藥，乾柴胡，黃耆，各五分。香附製，丹皮，各八分。水鍾半，大棗一枚，煎七分。食前服。

[集驗]調衛養榮湯九五治婦人室女一切月經不調，或先或後，或絕閉不通，憎寒壯熱，口苦無味，欬嗽躁煩頭眩，漸成勞證者。當歸，生地，麥冬，沙參，陳皮，白朮，各一錢。牡丹皮，地骨皮，各八分。柴胡梢，桔梗，各五分。穀芽，一錢。甘草，四分。右加蓮子，薑，棗，水煎服。痰中見血，加側柏葉。煩躁口乾，加炒山梔，倍麥門冬。？下脹疼，加青皮，川芎。胸膈滿悶，加黃連薑炒，枳實，去麥冬，地骨皮。夜出盜汗，加黃連，黃耆，去柴胡，桔梗。

大便秘結，加桃仁，倍當歸。欬嗽不已，加栝蔞仁，阿膠。小水不利，加木通，茯苓。

[良方]當歸散九六治經水妄行不止，及產後氣血虛弱，惡露內停，憎寒發熱，宜服此去之。當歸酒洗，川芎，白芍炒，白朮炒，黃芩炒，各半兩。山茱萸肉，一兩半。右為末。每服二錢，酒調。日三服。一方無山茱萸。氣虛者，去芩，加桂心一兩。

[良方]丹參散九七[良方]云：丹參一味，其治頗類四物湯，能破宿血，補新血，安生胎，落死胎，止崩中帶下，調經，下產後惡血，兼治冷熱勞，腰脊痛，骨節煩疼。丹參，酒洗去土，晾乾，切。右為細末。每服二錢，溫酒調下。經脈不調，食前服。冷熱勞，不拘時服。

玄胡當歸散九八亦名延胡索散。治血積小腹疼痛，或因氣逆月經不行，肚腹作痛。當歸，赤芍藥，劉寄奴，沒藥，枳殼麩炒，玄胡索炒。右為末。每服一錢，熱酒調下。

牛膝散九九治月水不利，臍腹作痛，或小腹引腰，氣攻胸膈。當歸酒浸，牛膝酒炒，赤芍藥，桂心，桃仁去皮尖，玄胡索炒，牡丹皮，各一兩。木香，三錢。右為末。每服一錢，溫酒調下。或每服五，七錢，水煎服。

[良方]交加散百治經脈不調，腹中撮痛，或結聚癥瘕，產後中風。又交加散方在和陣二五二。生地，一斤，取汁。生薑，十二兩，取汁。右以地黃汁炒薑柤，薑汁炒地黃柤，乾為末。每服三錢，溫酒調服。加芍藥，玄胡，當歸，蒲黃，桂心各一兩，沒藥，紅花各五錢，尤效。

薑黃散百一治瘀血凝滯，肚腹刺痛，或腹脹發熱等證。薑黃，當歸酒拌，各二錢。蓬朮醋炒，紅花，桂心，川芎，玄胡索炒，丹皮，各五分。右水，酒各半煎服。

琥珀散百二治心膈迷悶，肚腹撮痛，月信不通等疾。烏藥，二兩。當歸酒洗，蓬朮醋制，各一兩。右為末。每服二錢，溫酒調服。

溫經湯百三治寒氣客於血室，以至血氣凝滯，臍腹作痛，其脈沉緊。人參，牛膝酒炒，甘草炒，各一錢。當歸，川芎，芍藥，牡丹皮，蓬朮醋炒，桂心，各五分。右水煎服。

[經驗]失笑散百四治婦人心痛氣刺不可忍，及產後兒枕畜血，惡血上攻疼痛，并治小腸氣痛。五靈脂淨者，蒲黃，等分俱炒。右為末。每服二，三錢，用酒煎，熱服。一方：用好醋一杓熬成膏，再入水一鍾，煎至七分，熱服。一方：用醋糊和丸，龍眼大，每服一丸，以童便和水各半鍾，煎七分，溫服。按：此方若用以止痛，蒲黃宜減半；若用止血，則宜等分，或靈脂減半亦可。

澤蘭湯百五治勞怯經閉。澤蘭葉，二錢。當歸，芍藥炒，各一錢。甘草炙，五分。用水煎服。

當歸沒藥丸百六治血瘀作痛，及血風筋攣骨痺，手足麻木疼痛。當歸，五靈脂炒，各一兩。沒藥，五錢。右為末，醋糊丸，桐子大。每服三十丸，薑湯下。

醋附丸百七治元臟虛冷，月候不調，腹中急痛，赤白帶下，渾身寒熱，胎氣壅滯不固。香附米，半斤，醋煮，焙乾為末。右以醋糊為丸，桐子大。每服三四十丸，米飲下。

柏子仁丸百八治血虛有火，月經耗損，漸至不通，日漸羸瘦而生潮熱，慎勿以毒藥通之，宜柏子仁丸，或前澤蘭湯主之。柏子仁炒研，牛膝酒拌，卷柏，各半兩。澤蘭葉，續斷，各二兩。熟地黃，三兩，酒拌蒸爛，杵膏。右為末，入地黃膏加煉蜜丸，桐子大。每服百餘丸，空心米飲下。

烏賊魚骨丸百九此即[內經]治血枯方。烏賊魚骨去甲，四兩。藘茹，一兩，即茜根。右為末，以雀卵搗丸，小豆大。每服五丸或十丸，鮑魚煎湯下，以飯壓之。鮑魚即今之淡乾魚也。

增損四物湯百十治脾虛不攝，血去不止。人參，當歸，芍藥炒，川芎，乾薑炒，各一兩。甘草炙，四錢。右每服四錢，水煎服。

[奇效]四物湯百十一治肝經虛熱，血沸騰而崩，久不止。當歸酒拌，熟地，白芍，川芎，阿膠炒，艾葉炒，黃芩，各半兩。右每服四錢，水煎。

[良方]加減四物湯百十二治婦人血積。當歸，川芎，芍藥，熟地，蓬朮，三棱，肉桂，乾漆炒煙盡，等分。右？咀。每服五七錢，水鍾半，煎七分。食遠服。

四物二連湯百十三治婦人血虛發熱，或口舌生瘡，或晝安夜熱。當歸，川芎，芍藥，熟地，胡黃連，宣黃連，各一錢。右作一劑，水煎服。

人參當歸湯百十四治去血過多，內熱短氣，頭痛悶亂，骨節作痛，或虛煩咽燥。人參，當歸，生地，桂心，麥冬，白芍藥，各等分。右用粳米一合，竹葉十片，水二鍾，煎一鍾，去米入藥五錢，棗二枚，煎服，或總煎之亦可。虛甚者用熟地黃。

[良方]一味防風散百十五治肝經有風，以致血得風而流不歸經者。用防風去蘆為末。每服一錢，白湯調服。一名獨聖散，每服二錢，空心食前，用酒煮，白？清飲調下，極效。

龍骨散百十六治血崩不止。龍骨煆，當歸，香附炒，各一兩。棕毛灰，五錢。右為細末。每服四錢，空心米湯調下。忌油膩雞魚炙？物。

如聖散百十七治血崩，三服全愈。棕櫚子，烏梅肉，乾薑，俱燒存性，為末，各等分。右每服二錢，空心烏梅湯調服。一方單用棕皮，半燒半生，為末，每空心服二錢亦妙。

槐榆散百十八治血崩及腸風下血。槐花，地榆，等分，炒焦。右二味，用酒煎飲之。

七灰散百十九治血崩神效。蓮蓬殼，罌粟殼，醃蟹殼，益母草，旱蓮草，棕毛葉，藕節，各等分，俱燒存性為末。空心醋點湯調下三錢。一秘方用棉花子，以銅鍋炒黑為末，黃酒調下二，三錢，三兩次即止，并治崩漏，小產血不止。

棕灰散百二十方在和陣二一五。治大腸下血，及崩漏失血。

柏葉散一二一治元氣虛弱，崩中漏血，年久不愈，亦治白帶。柏葉炒，當歸，生地，續斷，川芎，龜甲炙，禹餘糧，各一兩半。阿膠炒，五錢。鱉甲炙，兩半。赤石脂煆，牡蠣煆，地榆，艾葉炒，鹿茸炙，各五錢。右為末。每服二錢，粥飲調下。

子芩散一二二一名黃芩散。治壯熱崩中下血，是陽乘陰分，故經血泛溢，宜清其北方。條黃芩，不拘多少，為細末。右燒秤鍾焠酒，食前調下三，四錢。一方有乾薑，白芷。一方以木耳，黃芩等分為丸，俱效。

[良方]防風黃芩丸一二三治肝經風熱，以致血崩便血尿血等證。條芩炒黑，防風，等分。右為末，酒糊丸，桐子大。每服三五十丸，食遠或食前，米飲或溫酒送下。

劫勞湯一二四治勞嗽發熱，盜汗體瘦，唾中有血，或成肺痿。此救本也，非劫勞也，能用此者，庶可望生，此外恐非佳劑矣。白芍藥炒，一錢。人參，黃耆炒，當歸，熟地，甘草炒，白茯苓，五味子杵炒，阿膠炒，半夏製，各五分。此上乃其原方，似有不足用者，仍宜加倍。右薑，棗，水煎。日三服。鄉人楊元鼎女，及笄病此甚危，百藥無效偶遇名醫，得此方服三十餘劑，遂愈不發。

[集驗]歸神湯一二五治婦人夢交盜汗，心神恍惚，四肢乏力，飲食少進。人參，白朮，白茯苓，歸身，各一錢。棗仁，陳皮，各八分。圓眼肉，七枚。甘草，羚羊角，琥珀末，各五分。右羚羊，琥珀二味不煎，餘藥煎熟去柤，入二末和勻。食前服。

白芷散一二六治下元虛弱，赤白帶下，或經行不止等證。白芷，一兩。海螵蛸，二枚，燒。胎髮，一團，煆。右為末。每服二錢，溫酒調下。

海藏白芍藥散一二七治婦人赤白帶下，臍腹疼痛，如神。白芍，二兩，炒，乾薑，半兩，炒。右為細末。每服三錢，空心溫米湯調下，晚又進一服，十日見效。

克應丸一二八治婦人赤白帶下。熟地，赤芍，各二兩。當歸，二兩。赤石脂煆醋焠，龍骨，牡蠣煆酒焠，茯苓，丹皮，艾葉製，川芎，各一兩。右為末，醋糊丸，桐子大。每服五十丸，空心白湯送下。

[良方]滑石散一二九治熱淋。滑石，五分，研。通草，車前子，葵子，各四分。右為末，以漿水調服。

芍藥散百三十治婦人血滯腰？痛。白芍藥，玄胡炒，肉桂，各一兩。香附米，二兩，醋一升，鹽半兩，同煮乾。右為細末。每服二公，不拘時，白湯調下。

[良方]通氣散一三一治腎虛腰痛神效。破故紙，酒炒為末。右每服二錢，先嚼胡桃肉半個，空心以溫酒送下。

四製香附丸一三二調經養血，順氣受孕。香附米，一斤，分四製，酒，醋，童便，米泔各浸一宿，晒乾用，當歸酒洗，熟地酒洗，白芍藥，川芎，各四兩。澤蘭葉，白朮，陳皮，各三兩。黃檗酒炒，甘草酒炒，各一兩。右為末，酒糊丸，桐子大。每服七十丸，空心白湯送下。

[大典]女金丹一三三此韓飛霞方也，一名不換金丹。內加熟地黃一兩，即名勝金丹。治婦人久虛無子，及產前產後一切病患。此藥能安胎催生，妊娠臨月服五，七丸，產時減痛。婦人子宮寒冷無孕，如服月餘，男女自至。又治半身不遂，帶濁血崩，及產後腹痛吐逆，子死腹中，氣滿煩悶，臍腹作痛，月水不通，中風口噤，痢疾消渴，敗血上衝，頭疼寒熱，血運血泄，見鬼迷悶，產後傷寒，虛煩勞瘦。

凡婦人諸疾，不問久近，並宜服之，兼治男子下虛無力等證。人參，白朮炒，茯苓，炙甘草，當歸，川芎，白芍，白薇酒洗，丹皮，白芷，蒿本，肉桂，玄胡，沒藥另研，赤石脂另研，各一兩。香附醋浸三日炒香，十五兩。右共十六味，為末，煉蜜丸，彈子大，以磁瓶收貯封固。每服一丸，空心溫酒化下，食乾物壓之；服至四十九丸為一劑，以癸水調平受妊為度。

妊中三五日服一丸，產後二三日服一丸。醋湯下亦妙。　　琥珀丸一三四治婦人或老或少，或產前產後百病，及療三十六種諸病，七疝八瘕，心腹刺痛，卒中癱瘓，半身不遂，八風十二痺，手足痠疼，乳中結核結毒，懷胎驚動，傷犯不安，死胎不下並治。琥珀，硃砂，各另研。沉香，阿膠炒珠，附子製，川芎，肉桂，五味子，石斛，各五錢。牛膝酒浸，當歸，肉蓯蓉酒洗晒，人參，熟地，續斷，木香，沒藥，各一兩。

一方有牛黃，珍珠，乳香，玄胡，各一兩，共二十一味。右煉蜜為丸，彈子大。每服一丸，空心，食前，午後溫酒化開服。

凡服法或薑湯，或米湯，或酒，或燈草湯，或隨證用引，皆可下。若傷寒中風，角弓反張，用麻黃湯隨證改湯引送下。孕婦臨月，宜一日一服，至產順利，不覺疼痛。凡婦人服至五服十服之後，日倍飲食，其功言不盡述，服者當自覺也。　　延年益嗣丹一三五滋補元氣，益精黑髮。按：此方即還元丹也，但製法分兩不同，宜參酌用之，方在補陣一三七。

人參，天門冬酒浸去心，麥門冬同上，各三兩。熟地黃酒蒸搗，生地黃，各二兩。白茯苓酒浸晒乾，地骨皮酒浸，各五兩。何首烏鮮者，半斤。右將何首烏去皮切片，如乾者用米泔水浸乾拈切，外用砂鍋入黑羊肉一斤，黑豆三合，量著水，上用甑箅，箅上放首烏煮而蒸之，以肉爛為度。鍋蓋須密，勿令洩氣。取起晒乾為末，煉蜜丸，梧子大。每服七八十丸，空心溫酒送下。

續嗣降生丹一三六治婦人五臟虛損，子宮冷憊，不能成孕。并治男子精寒不固，陽事衰弱，白濁夢泄，婦人帶下寒熱，諸虛百損，盜汗短氣，無不感應。此方乃溫隱居[求嗣保生篇]所載，云東京焦員外三世無嫡嗣，後遇一神僧，問其故。曰：無嗣者有三：一，祖宗無德，自身無行；二，夫妻年命恐犯禁忌；三，精神不守，妻妾血寒。焦公曰：治之有道乎？僧曰：先修德，後修身。

三年之後到臺山，令行童賜以方藥，名續嗣降生丹，依方服之，後不及二十年，子孫數人皆貴顯。此方無怪誕剋伐之品，且溫且固，凡血海虛寒者，服之必佳。但溫力有餘，補力不足，倘益以人參，白朮，熟地，川芎，炙甘草各一兩，則八珍全而溫補贊育之功當非淺也，因命名曰加味續嗣降生丹。

當歸酒洗，杜仲酒炒，茯神，益智仁，龍骨煆，桂心，吳茱萸製，乾薑半生半熟，川椒去目，台烏藥，各一兩。白芍藥酒炒，川牛膝酒浸，半夏製，防風，秦艽，石菖蒲去毛，北細辛，桔梗，各五錢。附子，一枚，重一兩者，臍下作一竅，入朱砂一錢，？裹煨熟，取出朱砂，留為衣。牡蠣大片者，以童便浸四十九日，每五日一換，取出，用硫黃一兩為末，酒和塗遍，用皮紙糊實，米醋浸濕，外以鹽泥厚固之，候乾，用炭五斤煆過為末。

每料止用二兩，餘可收貯再用。右為末，以酒煮糯米糊為丸，梧子大，以前朱砂為衣。每服三五十丸，漸至七八十丸，空心滾白湯或鹽湯，溫酒下。

河車種玉丸一三七紫河車，一具，只要母氣壯盛，厚大新鮮者，但去胞內瘀血，不必挑去鮮紅血脈，以米泔水洗淨，用布絞乾，石臼內生杵如糊，用山藥末四，五兩收乾，捻為薄餅八九個，於砂鍋內焙乾，以香如肉脯為妙。大熟地酒洗烘乾，八兩。枸杞烘乾，五兩。白茯苓人乳拌晒三次，歸身酒洗，人參，菟絲製，阿膠炒珠，各四兩。丹皮酒洗，白薇酒洗，各二兩。沉香，一兩。桂心，山茱萸，香附米用酒醋水三件各半碗浸三日晒乾略烘，各三兩。大川芎酒浸切片晒乾，二兩。右煉蜜和丸，桐子大。

每服百餘丸，空心或酒或白湯，鹽湯任下。如帶濁多者，加赤，白石脂各二兩，須以清米泔飛過用。服藥後忌生蘿蔔，生藕，？，蒜，綠豆粉之類。

八珍益母丸一三八治血氣兩虛，脾胃並弱，飲食少思，四肢無力，月經不調，或腰痠腹脹，或斷或續，赤白帶下，身作寒熱，罔不獲效。服一月之後即可受胎；虛甚者，用藥一觔，必能受子。人參，白朮土炒，茯苓，川芎，各一兩。當歸酒洗，熟地酒洗，各二兩。炙甘草，五錢。芍藥醋炒，一兩。益母草，四兩，五六月採取，止用上半截帶葉者，不見鐵器，晒，杵為末。右為末，煉蜜丸，彈子大。

空心蜜湯或酒下一丸。或為小丸亦可。脾胃虛寒多滯者，加砂仁一兩，薑汁炒。腹中脹悶者，加山楂肉一兩，飯上蒸熟。多鬱者，加香附一兩，酒製。此徐思鶴[醫統]方。

又一方名八珍益母十全丸，於前方內用益母草八兩，外加沉香四錢。思鶴曰：資益坤元，補養氣血，除淋帶，壯形體，胎前和氣，產後補虛，真婦人之聖劑，超古今之神方，有室家者不可不知也。予哂斯世之醫，惟集古方香附勝金丹為女人開鬱調經之要藥，殊不審古飲虛實之異。古人氣實，故可用香附開導，香附味辛性燥，但能開破而已，多用之大耗氣血，虛者愈虛，病者愈甚，而於滋補何有哉？

今世十婦九虛，非補不可，再用香附以耗之，寢成怯弱之證，是辨之不早，則危殆而難痊矣。婦人經脈不調，或氣血兩虛而身體素弱者，宜服此以調養之。經不通者，服一料即通；不調者，一月即調。素不孕者，服一月即孕。胎前間用一服，則胎固而安。產後用一服，以童便，酒化開調下，則無壅滯血運之候。多服之補虛活血，凡治產後諸病極穩。若急欲取效，以酒調化服。

烏雞丸一三九治婦人羸弱，血虛有熱，經水不調，崩漏帶下，骨蒸不能成胎等疾。烏骨白毛公雞，一隻，重二斤半許者，閉殺之，去毛雜，外用艾葉四兩，青蒿四兩，切碎，納一半在雞肚內，以小酒罈一個，入雞并所剩蒿艾，用童便和水灌令沒雞二寸許，煮絕乾，取出去骨，餘俱同搗如薄餅，焙乾為細末聽用。

南香附去毛淨，一斤，分四分，用米泔，童便，酒，醋各浸一分，春秋一，二日，夏一日，冬四日，取出晒乾，略炒。人參，熟地，當歸酒浸洗，生地，川芎，白芍，各三兩。黃耆，白朮，川牛膝，柴胡，知母，丹皮，各二兩。鱉甲醋浸炙黃，三兩。白茯苓，二兩半。秦艽，一兩半。

黃連炒，地骨皮，貝母，玄胡索，乾薑炮焦，各一兩。右俱為末，用酒，醋各半煮糊為丸，桐子大。每服五六十丸，漸加至百丸，溫酒，米飲任下。忌煎炒辛辣等物及莧菜。

又烏雞丸百四十熟地，當歸，白朮，山藥，山茱萸，棗肉，柿餅，蓮肉，各四兩。黃耆蜜炙，三兩。鹿角膠，狗脊，杜仲，枸杞，蓮鬚，香附，阿膠，川芎，各二兩。烏藥，一兩半。右藥製淨，用烏骨雞一隻，悶殺之，乾去毛去雜，連骨椎碎，用酒，醋各半同藥煮熟，去骨烘乾，共為末，即將餘汁少入？打糊為丸。任意用引送下。

東垣烏雞丸一四一人參，懷生，懷熟，青蒿子去梗，香附四製，鱉甲，各三兩。白朮，棗仁肉，枸杞，麥冬，雲苓，地骨皮去骨，丹皮去骨，白芍，各二兩。歸身，二兩半。川芎，甘草，各一兩。右先將諸藥備完聽用，乃取絲毛烏骨白公雞一隻，約重一斤許者，撲倒，去毛穢頭足腸雜不用，將雞切作四塊。先以鱉甲鋪銅鍋底，次入雜藥以免焦腐，漸漸加童便約至斗許，煮至極爛撈起，晒乾為末。將鱉甲去裙，并雞骨俱以原汁醮炙至乾，為末，同前藥煉蜜為丸，桐子大。每空心用清湯送下百餘丸。

[秘方]烏雞煎丸一四二治婦人百病，白氣虛勞，赤白帶下。人參，官桂，地骨皮，各二兩。茯苓，三兩。黃耆蜜炙，當歸，各六兩。生地，熟地，香附，各四兩。右將烏骨白雞一隻，男用雌，女用雄，籠住。將黃耆末和炒？丸如芡實，喂雞二七日，將雞縛死，乾撏去毛，并腸雜令淨，槌碎其骨，入前藥於腹內縫密，用酒，醋各一瓶煮一宿，取去骨，焙乾為末，用前汁打？糊丸，桐子大。每服五六十丸，空心鹽湯下。

萬病丸一四三治月經瘀閉，臍腹作痛，及產後癥瘕等病。乾漆炒煙出青白為度，牛膝酒洗焙，各一兩。右為末，生地黃汁一升，用砂鍋慢火熬膏丸，桐子大。每服二十丸，空心米飲下。

以下通用方四君子湯一四四方在補陣一。治脾肺氣虛諸證。

六君子湯一四五方在補陣五。治脾胃虛弱，嘔吐吞酸等證。

五味異功散一四六方在補陣四。治脾胃虛寒，飲食少思等證。

補中益氣湯一四七方在補陣三十。治勞倦傷脾，外感不解，寒熱瘧痢，氣虛不能攝血等證。

四物湯一四八方在補陣八。治一切血虛勞弱之病。

八珍湯一四九方在補陣十九。治氣血兩虛，調和陰陽。

十全大補湯百五十方在補陣二十。治氣血俱虛，補救元陽。

歸脾湯一五一方在補陣三二。治心脾虛損。

人參理中湯一五二方在熱陣一。溫中，補脾胃虛寒諸證。

逍遙散一五三方在補陣九二。治肝脾血虛，鬱怒傷肝等證。

加味逍遙散一五四方在補陣九三。治肝脾血虛發熱等證。

七味白朮散一五五方在小兒七。治虛熱作渴。

六味地黃丸一五六方在補陣百二十。壯水制火之劑。

八味地黃丸一五七方在補陣一二一。治命門火衰之劑。

薛氏四神丸一五八方在熱陣一五一。治脾胃虛寒泄痢。

五積散一五九方在散陣三九。治感冒寒邪。

參蘇飲百六十方在散陣三四。治四時傷寒感冒。

人參敗毒散一六一方在散陣三六。治四時傷寒瘟疫。

當歸六黃湯一六二方在寒陣六五。治血熱陰虛盜汗。

柴胡清肝散一六三方在寒陣五九。治肝膽風熱，瘡瘍，怒火寒熱。

梔子清肝散一六四方在寒陣六十。治肝膽三焦風熱。

八正散一六五方在寒陣百十五。治臟腑秘結，小便赤澀。

五苓散一六六方在和陣一八二。治小便不利。

犀角地黃湯一六七方在寒陣七九。治心火動血，及斑黃瘡疹。

導赤散一六八方在寒陣一二二。治心火及小腸熱秘淋澀。

桃仁承氣湯一六九方在攻陣五。治瘀血小腹作痛，其人如狂。

玉燭散百七十方在攻陣二四。治血虛有滯，經閉不通。

腎著湯一七一方在熱陣一二九。治腎虛身重腰冷。

舒筋湯一七二方在和陣七七。治產後血滯作痛。

交加散一七三方在方在和陣二五二。治產後口吐涎沫，不省人事。

加味小柴胡湯一七四方在散陣二十。治乳母肝火發熱。

[良方]蜜穌煎一七五方在補陣六五。補虛潤肺，止欬嗽。

柴胡石膏湯一七六方在散陣二三。治少陽陽明外感挾火，發熱頭痛。

都梁丸一七七方在散陣七七。治胎前產後傷風頭痛。

瓜子仁湯一七八方在外科一六四。治產後瘀血，腸癰，腹中？痛。

子和通經散一七九方在攻陣四六。治氣逆經閉。

二神散百八十方在寒陣八七。治吐血，血崩下血。

小薊飲子一八一方在寒陣百二。治下焦結熱，溲血崩淋。

海藏愈風湯一八二方在和陣二一七。治一切失血及產後搐搦。

鎖精丸一八三方在方在固陣二六。治白濁白帶。

青娥丸一八四方在補陣一四三。治腎虛腰痛。

獨參湯一八五方在補陣三五。治諸氣虛脫。

奪命散一八六方在補陣三六。治陽邪傷氣暴脫，煩躁發渴。

景岳全書卷之六十一終

## 卷之六十二長集小兒則古方

小兒[秘旨]補脾湯一治小兒久病，面黃肌瘦，咬牙目劄，頭髮稀少，誤藥所致。人參，白朮，各一錢。白芍藥酒炒，白茯苓，各八分。川芎，陳皮，各六分。炙甘草，黃耆蜜炙，當歸，各四分。右每服二三錢，薑，水煎。

調中湯二治傷乳食瀉後，脾胃虛噦吐瀉。人參，茯苓，乾薑炒，藿香，白朮，甘草炙，木香，丁香，香附炒去毛，砂仁，等分。右水煎。食前服。

調中丸三治脾胃虛寒吐瀉。人參，白朮炒，甘草炒，各五錢。乾薑炮，四錢。右為末，蜜丸，綠豆大。每服二三十丸，白湯下。薛按云：前二方乃本經自病之藥，即人參理中丸也。若腎水侮土而虛寒者，當加半夏，茯苓，陳皮，或嘔吐，更加藿香，泄瀉加木香。

人參理中丸四治中氣虛熱。人參，白朮炒，炙甘草，等分。右為末，薑汁糊丸，綠豆大。每服二三十丸，白湯下。

[局方]觀音散五治內傷嘔逆吐瀉，不進飲食，漸至羸瘦。人參，一兩。神？炒，茯苓，炙甘草，綿黃耆，白朮炒，白扁豆炒，木香，各一錢。石蓮肉去心，錢半。右為末。每服一二錢，入藿香三葉，薑，棗，水煎服。

助胃膏六治脾胃虛寒，吐瀉，飲食不化等證。人參，白朮炒，茯苓，甘草炙，丁香，各五錢。山藥，一兩，炒。砂仁，四十個。木香，三錢。白豆蔻，十四個。肉豆蔻？煨，四個。一方無木香，名香砂助胃膏。右為末，蜜丸，芡實大。每服十丸，米飲化下。

錢氏七味白朮散七一名人參白朮散。治虛熱而渴。人參，白朮，白茯苓，炙甘草，藿香，木香，各一錢。乾葛，二錢。右為末。每服三錢，水煎溫服。如飲水多，多服之為妙。按：此方治小兒虛熱而渴，如無氣滯吐瀉等證，則當減去木香，藿香，以避燥而耗氣。

白朮散八方在和陣三十。治自汗盜汗極效。

太和餅九人參，白朮，白茯苓，各五錢。山藥炒，四錢。木香，炙甘草，各一錢。肉果？煨，四個。白豆蔻，十四個。砂仁，十四個。山楂肉，一兩。使君子肉，六十個。煉蜜搗和為小餅。量兒大小與服。或再對證加減藥味用之。

團參散十治心虛血熱，自汗盜汗。人參，當歸，等分。右為末。用雄豬心一個，切三片，每服二錢，以豬心一片煎湯調服，或用水煎服亦可。

止汗散十一一名敗蒲散。治睡而自汗。故蒲扇，燒存性。右為末。每服三錢，溫酒調下。

調元散十二治小兒變蒸，脾弱不乳，吐乳多啼。人參，白朮，陳皮，厚朴製，香附，各一錢。炙甘草，藿香，各五分。右每服一二錢，薑，棗煎服。

平和飲子十三治小兒變蒸，於三月後，每三日進一服，可免百病，百日內宜服。人參，一錢半。白茯苓，一錢。炙甘草，五分。升麻，二分。右咀，水半盞，煎三分。不時服。弱者加白朮一錢。

調氣散十四治變蒸吐瀉，不乳多啼，欲發慢驚。人參，陳皮，木香，藿香，香附，炙甘草，各一錢。右為末。每服一錢，薑，棗，水煎服。

錢氏當歸散十五治夜啼不乳。人參，當歸，白芍藥，各二錢半。炙甘草，錢二分。桔梗，陳皮，各一錢。右每服一二錢，水煎灌之。

[提要]當歸散十六治變蒸有寒無熱。當歸，二錢。人參，炙甘草，木香，官桂，各一錢。右每服二三錢，薑，棗，水煎。

人參黃連散十七治心經蘊熱夜啼。人參，二錢半。黃連，錢半，炒。炙甘草，五分。竹葉，二十片。右薑，水煎服。

無擇燈花散十八治心躁夜啼。燈花，二三顆。右研細，用燈草煎湯調塗口中，乳汁送下，日三服。一法用燈花塗乳上，令兒吮之。如無燈花，用燈草燒灰，加辰砂少許亦妙。一法用燈花七枚，硼砂一字，辰砂少許，蜜調塗唇上，立安。

[寶鑑]天麻散十九治小兒急慢驚風，發熱抽搐，痰涎壅盛，或貏土虛弱，肝木乘侮，吐瀉不食，嗜臥困倦。半夏，七錢。天麻，二錢半。甘草炙，白茯苓，白朮，各三錢。右為末。每服一二錢，薑棗湯調服。

湯氏異功散二十止渴，消暑，生津，補脾胃。豬苓，澤瀉，各三錢。人參，白朮，茯苓，各五錢。陳皮，二錢半。朱砂，一錢。右為末，蜜丸，芡實大。每服一丸，燈心竹葉湯化下。

柴胡散二一治變蒸骨熱，心煩啼叫不已。人參，炙甘草，麥冬，各二錢。龍膽草，酒炒黑。防風，各一錢。柴胡，五分。右每服二三錢，水煎。

柴苓散二二治壯熱來去。柴胡，赤茯苓，人參，麥冬，甘草，各半兩。黃芩，一兩。右每服二三錢，入小麥二十粒，青竹葉三片，水煎服。

惺惺散二三治小兒傷寒時氣，風熱頭痛目眵，多睡痰壅，欬嗽喘急，或痘疹已出未出，疑似之間。人參，白朮炒，茯苓，甘草，北細辛，川芎，桔梗炒，各等分。右為末。每服一錢，入薄五葉，水煎服。一方有防風，天花粉。

星蘇散二四治諸風口噤不語。南星，略炮，切。右每服五七分，紫蘇五葉，薑四片，水煎入雄豬膽少許。溫服。

錢氏黃龍散二五治發熱不退，或往來寒熱。柴胡，五錢。赤芍藥，三錢。黃芩炒，甘草炙，各二錢。右每服二三錢，薑，棗，水煎。

人參羌活散二六治傷風驚熱。人參，羌活，川芎，白茯苓，柴胡，前胡，獨活，桔梗，枳殼，地骨皮，天麻，各等分。炙甘草，減半。右用生薑薄荷水煎。治驚熱加蟬蛻。

牛黃散二七治溫熱壯熱，或寒熱往來。牛黃研，甘草，各半兩。柴胡，梔子酒炒，龍膽草酒炒，黃芩炒，各二錢半。右為末。每服五七分，以金銀薄荷湯調下。

錢氏生犀散二八治心經風熱。犀角鎊，三錢。柴胡，葛根，赤芍藥，地骨皮，各一兩。甘草，五錢。右為末。每服一二錢，水煎。

二黃犀角散二九治溫熱心神不安，火腑秘結。犀角屑，大黃酒浸蒸，鉤蒸鉤，梔子仁，甘草，黃芩，等分。右為末。每服五七分，熱湯調下，量兒加減。

柴胡飲子三十解肌熱蒸熱積熱，或汗後餘熱，脈洪實弦數，大便堅實者。柴胡，人參，各五分。黃芩，芍藥，各七分。當歸，一錢。甘草，四分。大黃，八分。右每服一二錢，水煎。按：此方用藥頗善，但大便如常者，勿得輕用大黃。

地骨皮散三一治虛熱壯熱。地骨皮，知母，人參，柴胡，茯苓，半夏，甘草，等分。右薑，水煎。有驚熱，加蟬蛻，天麻，黃芩。

天麻定喘飲三二治喘嗽驚風。天麻，防風，羌活，白朮，甘草炒，人參，桔梗，川芎，半夏？，等分。右每服二三錢，水煎服。

補肺散三三一名阿膠散。治肺虛惡心喘急，久患欬嗽有痰。阿膠，兩半，炒。鼠粘子炒，馬兜鈴，各半兩。杏仁，七粒。糯米，一兩。甘草，三錢。右每服二三錢，水煎服。

錢氏阿膠散三四治小兒肺病，欬嗽喘急，或欬而哽氣，喉中有聲。阿膠蛤粉炒，一兩。鼠粘子炒香，二錢半。炙甘草，一錢。馬兜鈴，半兩。杏仁，七個，去皮尖。糯米，一兩。右每二三錢，水煎。

丹溪保和丸三五治飲食酒積停滯胸膈，痞滿腹脹。神？炒，陳皮，半夏，茯苓，各一兩。山楂肉蒸晒，三兩。連翹，蘿蔔子炒，各五錢。右為末，粥丸，綠豆大。一方尚有炒麥芽一兩，黃連五錢。

大安丸三六治證同前。即前保和丸加白朮二兩。

楊氏消食丸三七治乳食過多，胃氣不能消化。砂仁，陳皮，神？炒，麥芽炒，三棱，蓬朮，各半兩。香附炒，一兩。右為末，糊丸，麻子大。白湯送下，量兒加減。

消乳丸三八治嘔吐，消乳食。脈沉者，傷食不化也。香附炒，砂仁，陳皮，神？炒，炙甘草，麥芽炒，等分。右為末，米糊丸黍米大。每服二十丸，薑湯下。

白餅子三九治傷食腹中有癖，嘔吐肚疼。先用此藥一服，推下食積，然後調治，不可服冷藥。滑石，輕粉，半夏湯浸焙，南星，各一錢。巴豆，二十四粒，去皮膜，用水一升煮乾，研爛。右為末，糯米飯丸，綠豆大。捻作餅，每服二三餅，煎？白湯，紫蘇湯下，忌熱物，量兒加減。薛曰：凡用此方及利驚丸，紫霜丸，三味牛黃丸，褊銀丸之類，乃斬關奪門，起死回生之重劑也，必審形病俱實，方可施之，恐至失手，命在反掌。

經云：邪之所湊，其氣必虛。留而不去，其病乃實，實者病氣實，而形氣則虛也。東垣先生云：形病俱實者，當瀉不當補；形病俱虛者，當補不當瀉。治者審焉。

宣風散四十治濕痰，去積滯，通秘結，攻黑陷裏實，以代百祥丸，牛李膏。檳榔，二個。陳皮，甘草，各五錢。牽牛，四兩，半生半炒，取頭末一兩。右為末。每服一錢，量大小增減與服，白湯調下。一方有大黃，木香，連前三味煎成後，加牽牛末調服。

人參養胃湯四一治外感風寒，內傷生冷，寒熱如瘧，或嘔逆惡心。人參，厚朴薑製，蒼朮炒，半夏制，草果仁，藿香，茯苓，各五錢。橘紅，二錢半。炙甘草，二錢。右每服二三錢，薑三片，烏梅一個，水煎。

人參安胃散四二治脾胃虛弱，傷熱乳食，嘔吐瀉痢。人參，一錢。黃耆，二錢。生甘草，炙甘草，各五分。白芍藥酒炒，七分。白茯苓，四分。陳皮，三分。黃連炒，一分。右每服二三錢，水煎。

生附四君湯四三治吐瀉不思乳食，凡虛冷病，宜先與數服以正胃氣。人參，白朮，茯苓，炙甘草，附子，木香，橘紅，等分。右為末。每服一二錢，薑，棗，水煎服。

釀乳法四四治胃虛吐瀉，睡中吐舌搖頭，嘔乳，額上汗流，驚啼面黃，令兒飢飲。人參，藿香，木香，沉香，陳皮，神？炒，麥芽炒，各等分。丁香。右每服四五錢，薑十片，紫蘇十葉，棗三枚，水煎。每服半盞。令母食後捏去舊乳方服，臥少時卻與兒飲。按：小兒不能飲藥者，凡用補瀉諸劑皆宜此法。

銀白散四五治胃虛吐瀉。糯米炒，二兩半。扁豆蒸，二兩。白朮炒，一兩。炙甘草，三錢。丁香，藿香，各二錢。右為末。紫蘇米飲調下。[直指方]加炮白附子，全蝎，木香，石蓮子，薑，水煎。

朱君散四六治吐瀉後而為驚為瀉及糞青者。人參，白朮，茯苓，炙甘草，鉤藤鉤，朱砂，各一錢。麝香，半分。燈心，一團。右為末。每服一錢，白湯調下。

二順散四七治中暑霍亂吐瀉，煩悶燥渴，小便赤澀，便血肚疼。白朮，炙甘草，茯苓，豬苓，澤瀉，乾薑炒，肉桂，杏仁去皮尖炒，各等分。右為末。每服五七分，不拘時水調下，或用水煎服。

香朴散四八治積冷嘔吐。藿香葉，厚朴薑汁炒，陳皮，各七錢。半夏湯泡七次，一兩。炙甘草，一錢。右每服三錢，薑，棗，水煎。瀉甚者，加木香，肉荳蔻。

沉香散四九順胃氣，止嘔吐。茯苓，二錢。沉香，丁香，木香，藿香，厚朴，炙甘草，各一錢。右為末。每服一字，米飲湯調服。

玉露散五十治傷熱吐瀉。石膏煆，寒水石，各五錢。甘草，一錢半。右為末。每服五分，白湯調下。

六神散五一治面青啼哭，口出氣冷，或泄瀉不乳，腹痛曲腰，四肢厥冷。人參，白朮炒，山藥炒，各五錢。炙甘草，二錢。白茯苓，白扁豆炒，各一兩。右為末。每服二三錢，薑，棗，水煎。

香橘餅五二治傷冷積瀉。木香，青皮，各一錢。陳皮，二錢半。厚朴，神？炒，麥芽炒，各半兩。右為末，蜜和為餅。每服一枚，米飲調下。

錢氏黃芩湯五三治挾熱下痢，頭痛胸滿大湯，或寒熱？痛，脈洪大而實者。黃芩，一兩半。芍藥，甘草炒，各一兩。右每服二三錢，薑，水煎。如嘔，加半夏二錢。

澀腸散五四治小兒久痢，腸頭脫出。訶子炮，赤石脂，龍骨，各等分。右為末，臘茶少許和藥摻腸頭上，絹帛揉入。

破故紙散五五治膀胱虛冷，夜間遺尿，或小水不禁。破故紙炒。右為末。每服一錢，熱湯調下。

陳氏肉豆蔻丸五六治瀉痢水穀，或淡黃或白，不能止者。肉豆蔻，訶子肉，白龍骨，各半兩。木香，砂仁，各二錢。赤石脂，枯白礬，各七錢半。右為細末，？糊為丸，黍米大。周歲兒每服三五十丸，三歲兒服百丸，溫米飲下。瀉甚者，煎木香散或異功散送下，不止，多服。薛按：前方治陽氣虛寒腸滑之澀劑，蓋腎主大便，若因腎氣不固而致前證者，宜用木柏散送四神丸；如不應，急煎六君子湯送四神丸補之，蓋豆蔻丸澀滯之功多，補益之功少也。

寧神湯五七治心虛火盛，熱躁驚搐等證。人參，當歸身，生地，麥冬，各一錢。山梔仁，黃連炒，炙甘草，各二錢。石菖蒲，三分。辰砂，入二分。右加燈心半錢，水一盞，煎七分，調辰砂攪勻。食後溫服。

當歸養心湯五八治心虛驚悸。歸身，麥冬，生地酒洗，人參，炙甘草，升麻少用。水一鍾半，加燈草一團，煎七分。食遠服。

錢氏養心湯五九治心血虛怯，驚癇，或驚悸怔忡，盜汗無寐，發熱煩躁。人參，黃耆，遠志，當歸，川芎，棗仁，五味子，柏子仁，肉桂，白茯苓，茯神，半夏？，各三錢。炙甘草，四錢。右每服二三錢，薑，水煎。

茯神湯六十治膽氣虛寒，頭痛目眩，心神恐懼，或是驚癇。人參，黃耆炒，棗仁炒，熟地，白芍炒，柏子仁炒，五味子炒，茯神，各一兩。桂心，甘草炒，各五錢。右每服二三錢，水煎。

清神湯六一治驚癇，心虛血熱。犀角鎊屑，遠志薑汁焙，白蘚皮，石菖蒲，人參，甘草，等分。右為末。每服五七分，麥門冬煎湯調服。

錢氏酸棗仁湯六二治心肺虛熱，煩躁驚啼，痘疹血熱血燥等證。棗仁，炙甘草，人參，生地，麥冬，當歸身，梔子仁，等分。右加燈心，水一盞，煎六分。溫服。

黑附子湯六三治慢脾風四肢厥冷。附子炒去皮，三錢。木香，人參，各一錢半。白附子，一錢。炙甘草，五分。右為散。每服三錢。薑五片，水煎。若手足即溫，即止後服。

鉤藤散六四治吐利，脾胃氣虛，慢驚生風。鉤藤鉤，人參，天麻，蝎尾去毒，防風，蟬殼，各半兩。麻黃，殭蠶炒，炙甘草，川芎，各二錢半。麝香，五分。右？咀。每服二三錢，水煎服。虛寒加附子一錢。薛按：慢驚之證屬脾胃虧損所致，前方乃辛溫散表之藥而無調補之功，須審用之。

鉤藤飲子六五治小兒一切驚風潮搐，目視昏迷。鉤藤鉤，防風，獨活，天竺黃，羌活，各三錢。麻黃，升麻，甘草，草龍膽，各二錢。川芎，三錢。蟬退，五個，去頭足。右每服二三錢，薑，棗，水煎服。薛立齋曰：按右方若外感風寒，形證俱實者宜用之。若形氣虛而病氣實者，宜用惺惺散加鉤藤，麻黃；若外邪少而形丙俱虛者，宜異功散。

楊氏鉤藤飲六六治小兒臟寒夜啼，陰極發躁。鉤藤鉤，茯神，茯苓，當歸，川芎，木柏，各一錢。甘草，五分。右每服二錢，薑，棗，水煎服。[撮要]方有芍藥一錢。若心經有熱，臉紅便赤，去木香，加朱砂末一錢，木通湯下。

薛氏抑肝散六七治肝經虛熱發搐，或發熱咬牙，或驚悸寒熱，或木乘土而嘔吐痰涎，腹脹少食，睡不安。軟柴胡，甘草，各五分。川芎，八分。當歸，白朮炒，茯苓，鉤藤鉤，各一錢。右水煎，子母同服。以蜜丸，名抑青丸。

大青膏六八治傷風痰熱發搐。天麻，青黛，各一錢。白附子煨，烏蛇酒浸取肉焙，蝎尾，各五分。天竺黃，麝香，各一字。右為末，生蜜丸，豆大。每用半粒，薄荷湯化下。

地黃清肺飲六九治肺熱疳蝕穿孔，或生瘜肉，或鼻外生瘡。桑白皮，半兩，炒。紫蘇，前胡，赤茯苓，防風，黃芩，當歸，天門冬，連翹，桔梗，生地，甘草炙，各二錢。每服五七錢，水煎服，次用化？丸。

甘草湯七十治撮口。甘草生用，一錢。右水煎，以棉毬蘸吮，令出痰涎，卻以豬乳點入口中即瘥。

[秘要]安神丸七一治心血虛而睡中驚悸，或受驚嚇而作。人參，棗仁，茯神，半夏，各一錢。當歸，芍藥炒，橘紅各七分。五味子，五粒，杵。炙甘草，三分。右為末，薑汁糊丸，芡實大。每服一丸，生薑湯下。

七味安神丸七二治心經蘊熱驚悸。黃連，當歸身，麥門冬，白茯苓，甘草，各半兩。朱砂，飛一兩。冰片，二分半。右為末，湯浸蒸餅和豶豬心血搗丸，黍米大。每服十丸，燈心湯下。

十味安神丸七三治驚。人參，茯神，麥門冬，山藥，各二錢。片腦，一分。龍齒，二錢。朱砂，甘草，寒水石，各五分。金薄，二片。右為末，蜜丸，雞豆大。燈心湯調下。一方有馬牙硝。

朱砂安神丸七四方在寒陣一四二。清心火，養血安神。

錢氏安神丸七五方在寒陣一四三。除火邪熱渴，清心化痰。

安神鎮驚丸七六驚退後調理，安心神，養氣血，和平預防之劑也。天竺黃另研，人參，南星薑製，茯神，各五錢。當歸，棗仁炒，麥冬，生地，芍藥炒，各三錢。黃連薑汁炒，薄荷，木通，山梔炒，朱砂另研，牛黃另研，龍骨煆，各二錢。青黛，一錢，另研。右為末，蜜丸，綠豆大。每服三五丸，量兒大小加減，淡薑湯送下。

萬氏龍腦安神丸七七治驚痰，及痘中昏悶譫妄良方。大辰砂，一錢，飛。牛黃，一分。龍腦，半分。右研細末，取豶豬心血，小豬尾尖血，和丸如綠豆大。每服一丸或二三丸，新汲水化下，或燈心湯，紫草湯俱可下。

鎮心丸七八治急驚化痰鎮心。朱砂，龍齒，牛黃，各一錢。鐵粉，人參，茯苓，防風，琥珀，各二錢。全蝎，七枚，焙。右為末，蜜丸，桐子大。每服一二丸，薄荷湯送下。

金薄鎮心丸七九治風壅痰熱，心神不寧，驚悸煩渴，唇焦頰赤，夜臥不安，譫語狂妄。金薄，十二貼，為衣。朱砂，一兩，飛。人參，白茯苓，甘草，各半兩。山藥，一兩半。牙硝，一錢半。麝香，五分。片腦，一分。右為末，煉蜜丸，每一錢作十丸，以金薄為衣。每服一丸，薄荷湯化下，或含化亦可。

辰砂膏八十治眼閉口噤，啼聲不出，吮乳不得，口吐白沫。辰砂，二錢。硼砂，馬牙硝，各一錢半。玄明粉，全蝎，珍珠，各一錢。麝香，一分。右為末。每服一豆許，諸驚，薄荷湯下；潮熱，甘草湯下；月內者，用乳汁調塗乳頭令吮之。

琥珀散八一治急慢驚風，涎潮昏冒，驚搐目瞪，內釣腹痛，或驚癇時發。琥珀，牛黃，膽星此當倍用，白附子，天麻，殭蠶炒去絲嘴，代赭石，全蝎，蟬蛻，乳香，各一錢。朱砂，一錢半。右為末。每服一二分，白湯調下。

[千金]龍膽湯八二治月內臍風撮口，四肢驚掣，發熱吐乳；及客忤鬼氣驚癇，加人參，當歸。龍膽草炒黑，鉤藤鉤，柴胡，黃芩炒，芍藥炒，桔梗，茯苓，甘草，大黃煨，各二錢半。蜣螂，二枚，去翅足。右為末。每服一二錢，水煎，量兒加減。

梅花飲八三治五臟積熱，喉中有痰，面色赤白，鼻流清涕，氣逆喘急，目赤欬嗽，或因驚夜啼。硼砂，馬牙硝，芒硝，辰砂，各一錢。人參，二錢。甘草，五分，片腦，半分。麝香，一分。右為末。磁器收貯，每服半匙，麥冬湯調服，或薄荷湯亦可。

擦牙通關散八四治風搐關竅不通，痰塞中脘，留滯百節。南星，二錢。麝香，一字，牙皂，二錢，燒存性。殭蠶，一錢。赤腳蜈蚣，一條。右為末。薑汁蘸藥少啐擦牙，或調服二三點，涎自出。

陳氏抱龍丸八五治風痰壅盛，或發熱欬嗽，或發驚搐等證。膽星九製，四兩。天竺黃，一兩。雄黃，朱砂，各五錢。麝香，五分，另研，或減半亦可。右為細末，用大甘草一斤煮極濃汁搗丸，每兩作二十丸，陰晾乾。用薄荷湯或燈草湯下一二丸。此方加牛黃四錢，即名牛黃拘龍丸。加琥珀，即名琥珀抱龍丸。

至聖保命丹八六治胎驚內釣，肚腹緊硬，啼叫不安，乃急驚風，眼目上視，手足抽搐，不省人事。全蝎，十四個，去毒。防風，二錢。炮南星，白附子，蟬蛻，殭蠶炒去絲嘴，天麻，朱砂，各一錢。麝香，五分。金箔。右為末，米糊和，每兩作四十丸。每服一丸，白湯化下。有熱者，以南星易炮星。此方去天麻，加琥珀，捏成錠，以薄荷湯磨服，即名保生錠子，亦名太乙保生丹，治慢驚尚有陽證者。

定命丹八七治天釣撮口，通利痰熱。全蝎，七枚。天麻，南星炮，白附子，各二錢半。朱砂，青黛，各一錢半。輕粉，麝香，各五分。片腦，一字。右為末，米糊丸，綠豆大。每服一二丸，荊芥薄荷湯下，可先研半丸吹入鼻中。

九還金液丹八八此藥有斡旋造化之功，專治男婦痰盛氣急，中風不語，口眼歪斜，左癱右瘓，牙關緊急，及小兒急驚風，手足抽搐，不省人事，痰多氣急等證，功效不可盡述。膽星九製者，二兩。朱砂飛，一兩。生半黃，五錢。殭蠶，五錢，炒。牙皂去皮絃炒焦，三錢。冰，麝，各五分。小麥？炒熟，煉蜜和勻搗丸，茨實大，金薄為衣，黃蠟區收藏。如大人牙關緊急，先以通關散開其竅，隨用淡薑湯下一二丸。若治小兒，用薄荷湯化下一丸。

膽星天竺丸八九治小兒痰涎上壅，喘嗽不休。膽星，一兩。天竺黃，三錢。半夏薑製，白附子湯泡去皮臍，各五錢。天麻，防風，各二錢。辰砂，一錢，飛。右為末，甘草湯為丸，芡實大。每服一丸，空心薄荷湯或淡薑湯下。

陳氏溫白丸九十驅風豁痰定驚。人參，防風，白附子生用，真殭蠶炒，全蝎焙，各一錢。南星湯泡七次焙，天麻，各二錢。右用末，水糊丸，桐子大。每服三五丸，薑湯下。

粉紅丸九一治小兒心虛，困臥驚動，痰涎不利，或發熱痰嗽等證。天竺黃，五錢。天南星，朱砂，各一錢半。冰，胭脂，各一錢。右以牛膽汁和丸，芡實大。每服一丸，砂糖湯下。

錢氏牛黃丸九二治風癇，因汗出風邪乘虛而入，痰涎迷悶，手足搐掣。牛膽南星，全褐焙，蟬蛻，各二錢半。防風，白附子生用。天麻，殭蠶炒，各一錢半。麝香，半字。右為末，棗肉和丸，加水銀半錢，同研細丸，綠豆大。每服一二丸，荊芥生薑湯下。

[雜著]牛黃丸九三治小兒驚風，中風五癇天吊客忤，潮熱，痰涎壅盛等證。白花蛇酒浸，白附子，川烏，全蝎，天麻，薄荷，雄黃，各五錢。朱砂，二錢。牛黃，麝香，各一錢。冰片，五分。右各另研為極細末，和勻，用麻黃煎酒搗丸，芡實大。每服一丸，薄荷湯下。

萬氏牛黃清心丸九四治心熱神昏。黃連生，半兩。黃芩，山梔仁，各三錢。鬱金，二錢。辰砂，一錢半。牛黃，二分半。右為細末，腦雪調？糊丸，如黍米大。每服七八丸，燈心湯下。

三味牛黃丸九五治驚熱，消疳積。雄黃飛，牽牛，各一錢。天竺黃，二錢。右為末，？糊丸，粟米大。每服五七丸，薄荷水下。

涼驚丸九六治驚疳熱搐睛赤，潮熱痰涎，牙關緊急。龍膽草炒焦，防風，青黛，各三錢，鉤藤鉤，二錢。黃連炒，五錢。龍腦，一錢。牛黃，麝香，各二分。右為末，？糊丸，粟米大。每服十丸，煎金銀花湯下。

利驚丸九七治急驚。天竺黃，二錢。輕粉，青黛，各一錢。黑牽牛炒，五錢。一方無天竺黃。右為末，煉蜜丸，豌豆大。每歲一丸，薄荷水化下。

錢氏抑青丸九八治肝熱急驚搐搦。羌活，川芎，當歸，防風，龍膽草，等分。右為末，煉蜜丸，芡實大。每服一二丸，竹葉湯入砂糖化下。此方加大黃，梔子仁，即名瀉青丸。

化痰丸九九治驚搐喉內痰響者暫用。膽星，半夏製，礞石製，枳實，各二兩。麝香，三分。右為末，薑汁糊丸，綠豆大，朱砂為衣。薑湯研化，量送。

比金丸百治驚癇先用此藥。人參，遠志薑製取肉炒，白茯苓，南星，川芎，石菖蒲細密者，天麻，朱砂，青黛，琥珀，各一錢。麝香，一字。右為末，蜜丸，桐子大。每服一二丸，金銀薄荷湯下。

虎睛丸百一治驚癇邪氣入心。虎睛細研，遠志薑汁浸，犀角鎊屑，石菖蒲，大黃濕紙包煨，麥冬，等分。蜣螂去足翅炒，三枚。右為末，米糊丸，梧子大。每服一二丸，竹葉煎湯或金銀薄荷湯下。

五癇丸百二一名五色丸。治五癇。朱砂，珍珠，各五錢。雄黃，一兩。水銀，二錢半。黑鉛，三兩，同水銀結成砂。右為末，煉蜜丸麻子大。每服三四丸，煎金銀薄荷湯下。

斷癇丹百三治五癇瘥後復發，證候多端，連綿不除者。黃耆蜜炙，鉤藤鉤，細辛，炙甘草，各半兩。蛇蛻，二寸，酒炙。蟬蛻，四個。牛黃，一錢，另研。右為末，煮棗肉丸，麻子大。煎人參湯下，每服數丸，量兒加減。

消風丸百四治風癇先宜此藥。膽星，二錢。羌活，獨活，防風，天麻，人參，荊芥，川芎，細辛，各一錢。右為末，蜜丸，桐子大。每服二丸，薄荷紫蘇湯調化下。

妙聖丹百五治食癇，因驚而停食吐乳，寒熱，大便酸臭是也。赭石煆醋淬，二錢半。巴霜，三分。朱砂，雄黃，蝎梢，各一錢。輕粉，麝香，各一匙，杏仁微炒，二錢。右為末，棗肉丸，梧子大。每服一二丸，木賊草煎湯送下。

褊銀丸百六治癲癇膈熱，風涎壅盛，腹脹喘促，實滯者。巴豆，水銀，各五錢。京墨，八錢，火燒醋淬。黑鉛，二錢半，水銀煎。麝香，五分，另研。右為末，陳米粥丸，綠豆大。每服二三丸，煎薄荷湯下。

薛氏紫河車丸百七治癲癇。紫河車，肥大者一具。人參，當歸，二味酌用，為末。右將河車研爛，入二藥搗丸，桐子大。每服五七十丸，日進三服，人乳化下。按：此方凡先天不足，後天虧敗者，俱可隨宜增用藥物，照此製服，無不可也。然河車必用酒燉熟方善，雖薛氏之意用其生氣，但生者腥膩，恐不利於胃氣。且此物既離本體，尚何生氣之有？亦不過取其應求之性味，為血氣之資而已。矧人之血氣，本皆熱物之所養成，故飲食之類，凡生用熱用，其補瀉有甚相遠者，豈熟之即無益，而生之果無礙耶？余故曰熱之為宜。

大蕪荑湯百八治小兒脾疳，發熱作渴，少食，大便不調，髮黃脫落，面黑，鼻下生瘡，能乳嗜土等證。蕪荑，山梔，各五分。當歸，白朮，茯苓，各四分。柴胡，麻黃，羌活，各三分。防風，黃連，黃檗，炙甘草，各二分。右作二劑，水煎服。

生熟地黃湯百九治疳眼閉合不開。生地黃，熟地黃，各半兩。川芎，赤茯苓，枳殼，杏仁去皮，川黃連，半夏？，天麻，地骨皮，炙甘草，各二錢半。右每服二三錢，黑豆十五粒，薑，水煎服。

蘭香散百十治鼻疳赤爛。蘭香葉，二錢，燒灰。銅青，輕粉，各五分。右為末乾貼。

四味肥兒丸百十一治小兒食積五疳，目生雲翳，牙根腐爛，口舌生瘡，發熱體瘦，肚大筋青，髮稀成穗，或白禿瘡疥，小便澄白等證。蕪荑，神？炒，麥芽炒，黃連，各等分。右為末，豬膽汁丸，黍米大。每服二三十丸，木通煎湯下。　　六味肥兒丸百十二消疳化蟲退熱。黃連，陳皮，川楝子去核炒，神？炒，麥檗炒，各一兩。

白蕪荑，半兩。右為末，糊丸麻子大。每服一二十丸，空心米飲吞下。薛氏曰：前方又治脾疳飲食少思，肌肉消瘦，肚大頸細，髮稀成穗，項間結核，發熱作渴，大便酸臭，嗜食泥土，或口鼻頭瘡，肚見青筋，囓齒便白。五疳用此丸加乾蟾一兩尤妙。

七味肥兒丸百十三治小兒食積五疳，頸項結核，髮稀成穗，發熱作渴消瘦等證。黃連炒，神？炒，木香，各一兩半。檳榔，二十個。使君子酒浸，麥芽炒，各四兩。肉豆蔻炮，二兩。？糊丸，麻子大。每服三五十丸，米飲下，良久，用五味異功散一服以助胃氣。

蘆薈肥兒丸百十四治疳熱。蘆薈，龍膽草酒洗，木香，人參，使君子肉，蚵蚾酥炙去研足即土鱉，麥芽炒，各二錢。檳榔，黃連，去蘆鬚酒炒，白蕪荑，各三錢。胡黃連，五錢。右為細末，豬膽汁為丸，黍米大。每服五六十丸，米飲下。

大蘆薈丸百十五一名九味蘆薈丸。治小兒肝脾疳積，發熱體瘦熱渴，大便不調，或瘰？結核，耳內生瘡，牙腮蝕爛，目生雲翳等證。胡黃連，黃連，蘆薈，白蕪荑炒，白雷丸破開赤者不用，木香，青皮，鶴虱草微炒，各一兩。麝香，一錢，另研。右為末，蒸餅糊丸，麻子大。每服一錢，空心白湯送下。立齋曰：內青皮以龍膽草代之，麝香不用，尤效。

加減蘆薈丸百十六治證同前，尤治小兒疳積腹脹。蘆薈真者，五錢。宣黃連去鬚，胡黃連，枳實，青皮，各二錢半。青黛，木香，山楂肉，各二錢。麥芽炒，三錢。麝香，一分。乾蝦蟆，一隻，酥炙。右為細末，湯浸蒸餅為丸，綠豆大。每服七八分，量兒大小與之。按：此方加使君子肉三錢，治濕熱生蟲亦佳。

當歸龍薈丸百十七方在寒陣一六七。治肝經實火，大便秘結。

[良方]蘆薈丸百十八方在寒陣一六八。治疳癖發熱諸證。

龍膽丸百十九治腦疳腦熱瘡。龍膽草，升麻，苦楝根皮焙，赤茯苓，防風，蘆薈，油髮灰，各二錢。青黛，黃連，各三錢。右為末，牡豬膽汁浸米糕丸，薄荷湯下，仍以蘆薈末敷入鼻內。

木香丸百二十治疳痢。黃連淨，三錢。木香，紫厚朴製，夜明砂紙炒，各二錢。訶子肉炒，一錢。右為末，飯丸，麻子大。乾艾，生薑煎湯，食前下。

黃連丸一二一治疳勞。黃連，半兩，淨牛膽汁浸，晒。石蓮子，瓜蔞根，杏仁去皮尖，烏梅肉，各二錢。右為末，牛膽汁浸糕丸，麻子大。煎烏梅，薑，蜜湯下。

胡黃連丸一二二治熱疳。胡黃連，黃連，各五錢。朱砂，二錢。右為末，填入豬膽內，以線扎懸掛銚中，淡漿水煮數沸取出，研蘆薈，麝香各二錢入之，飯和丸，麻子大。每服一二十丸，米飲下。

蟾蜍丸一二三治小兒頸項結核，面色痿黃，飲食不甘，腹大發熱，名曰無辜疳證。一服虛熱退，二服煩渴止，三服瀉痢愈。蟾蜍，一二個，夏月溝渠深土中，取腹大不跳不鳴者是，身多儡者佳。右將糞蛆一杓置桶中，以尿浸之，卻將蟾蜍跌死，投與蛆食一晝夜，用布袋盛蛆，置急流中一宿取出，瓦上焙乾為末，入麝香一字，粳米飯丸，麻子大。每服二三十丸，米飲下，其效如神。

天麻丸一二四治肝風疳眼。天麻，青黛，黃連，五靈脂，夜明砂微炒，川芎，蘆薈，各二錢。龍膽草，防風，蟬蛻去足，各一錢半。全蝎，二枚，焙。乾蟾頭炙焦，三錢。麝香，少許。右為末，豬膽汁浸米糕丸，麻子大。每服十丸，薄荷湯下。

靈脂丸一二五治脾疳，食疳。白豆蔻，麥芽炒，五靈脂，砂仁，蓬朮煨，青皮，橘紅，使君子焙，各二錢。蝦蟆炙焦，三錢。右為末，米糊丸，麻子大。每服十丸，米湯下。

如聖丸一二六治疳熱泄瀉。白蕪荑炒，川黃連，胡黃連，各二兩半。使君子肉，一兩。麝香，五分，另研。乾蝦蟆，五個，酒煮杵膏。右為末，以蝦蟆膏杵丸，麻子大。每服一二十丸，煎人參湯下。薛按：疳之為患，乃肝脾虛熱，津液乾涸之證。前方乃專於治疳清熱之劑，若脾胃虛弱者，當佐以六君子湯調補脾胃，使邪氣退，庶可收全功也。

褐子丸一二七治疳腫脹。蘿蔔子，一兩，微炒。陳皮，青皮炒，檳榔，五靈脂，蓬朮煨，黑牽牛頭末炒，赤茯苓，木香，二錢半。右為末，？糊丸，綠豆大。每服十五丸，紫蘇湯下。

消積丸一二八治食積大便酸臭發熱。丁香，九個。砂仁，十二個。烏梅肉，三個。巴豆，三粒，去皮心膜。右為末，？糊丸，黍米大。每服五七丸，溫水下。

塌氣丸一二九治肚腹虛脹。胡椒，一兩。蝎尾，五錢，去毒。右為末，？糊丸，粟米大。每服一二十丸，陳米飲下。

紫霜丸百三十治驚積，及變蒸發熱不解，或食癇先寒後熱，或乳哺失節，宿滯不化，腹痞便結。代赭石煆醋焠七次，赤石脂，各一兩。杏仁，五十個。巴豆，二十枚，去心膜油。右先將巴豆，杏仁研成膏，入代赭，石脂研勻，湯浸蒸餅丸，粟米大。每服三五丸，米飲送下。

化慝丸一三一黃連，五錢。蜀椒去閉口者炒出汗，苦楝根白皮，各二錢。右為末，用烏梅肥者七個，艾湯浸去核，搗爛和丸。艾湯量兒大小送下。

下蟲丸一三二諸疳蚘諸蟲。苦楝根皮新白者酒浸焙，綠包貫眾，雞心檳榔，桃仁浸去皮焙，蕪荑焙，木香，各二錢。鶴虱炒，一錢。輕粉，五分。乾蝦蟆炙焦，三錢。使君子，五十，取肉煨。右為末，？糊丸，麻子大。每服一二十丸，天明清肉汁下。一方內加當歸，川連各二錢五分。

使君子丸一三三治五疳蚘蟲，脾胃不和，心腹膨脹，時復作痛，不食漸瘦。使君子肉，一兩。厚朴製，橘紅，白芍藥，甘草炒，川芎，各一錢。右為末，蜜丸，皂角子大。每服一丸，陳米飲化下。

白玉散一三四治丹瘤。白土，二錢半。寒水石，五錢。右為末，米醋或新水調塗。

以下通用方四君子湯一三五方在補陣一。治脾肺氣虛諸證。

六君子湯一三六方在補陣五。治脾胃虛弱嘔吐等證。

五味異功散一三七方在補陣四。治脾胃虛寒，飲食少思等證。

四物湯一三八方在補陣八。治一切血虛等證。

八珍湯一三九方在補陣十九。治氣血兩虛。

十全大補湯百四十方在補陣二十。治氣血俱虛，大補元氣。

獨參湯一四一方在補陣三五。治氣虛氣脫，挽回元陽。

歸脾湯一四二方在補陣三二。治心脾虛損。

參朮湯一四三方在補陣四十。治氣虛泄瀉嘔吐等證。

參朮膏一四四方在補陣三九。治中氣虛弱，諸藥不應者。

參苓散一四五方在補陣五三。治睡中出汗。

參附湯一四六方在補陣三七。治真陽虛極，喘尼呃逆。

參苓白朮散一四七方在補陣五四。治脾胃虛弱，食少吐瀉。

理中湯一四八方在熱陣一。治上中二焦虛寒諸證。

生脈散一四九方在補陣五六。治熱傷元氣，止渴消煩，定欬嗽喘促。

五福飲百五十方在新補六。補五臟虛損。

五君子煎一五一方在新熱六。治脾胃虛寒，嘔吐泄瀉。

理陰煎一五二方在新熱三。治脾胃虛寒諸證。

溫胃飲一五三方在新熱五。治中寒嘔吐吞酸，泄瀉少食。

養中煎一五四方在新熱四。治中氣虛寒嘔泄。

參薑飲一五五方在新熱八。治脾肺胃氣虛寒，嘔吐欬嗽。

六味回陽飲一五六方在新熱二。治陰陽將脫等證。

六味異功煎一五七方在新熱七。治脾胃虛寒，吐瀉兼滯者。

六味丸一五八方在補陣百二十。壯水補腎。

八味丸一五九方在補陣一二一。益火補陽。

胃關煎百六十方在新熱九。治脾胃虛寒瀉痢。

佐關煎一六一方在新熱十。治生冷傷脾瀉痢。

五德丸一六二方在新熱十八。治脾腎寒滯，一切瀉痢飧泄。

二陳湯一六三方在和陣一。和脾消痰。

芍藥枳朮丸一六四方在新和十六。健脾消積，止腹痛，除脹滿。

枳朮丸一六五方在和陣七九。健脾胃，消食積。

大和中飲一六六方在新和七。治飲食留滯。

小和中飲一六七方在新和八。治胸膈脹滿，脾胃不和。

四順清涼飲一六八方在攻陣二五。治血熱壅滯秘結。

青州白丸子一六九方在和陣百十二。治風痰嘔吐，牙關緊急。

瀉青丸百七十方在寒陣一五一。治肝火急驚目赤。

掃蟲煎一七一方在新和十四。治諸蟲上攻，胸腹作痛。

景岳全書卷之六十二終

## 卷之六十三長集痘疹詮古方

痘疹保元湯一治痘瘡氣虛塌陷者。人參，二三錢。炙甘草，一錢。肉桂，五七分。黃耆，二三錢，灌膿時酒炒，同漿時蜜炙。水一鍾半，加糯米一撮，煎服。此藥煎熟，或加人乳，好酒各半盞和服更妙，酌宜用之。頭額不起，加川芎三五分。面部，加升麻三四分。胸腹，加桔梗三四分。腰膝，加牛膝四分。四肢不起，加桂枝。嘔惡，加丁香三四分。元氣虛寒，加大附子七八分或一錢。

調元湯二按：此即保元湯無肉桂者，名為調元湯，即東垣之黃耆湯也。東垣用為小兒治驚之劑，魏桂巖用以治痘多效，因美之名保元湯也。蓋小兒元氣未充，最易傷殘，用此保全，誠幼科王道之妙方。但能因此廓充，則凡氣分血分虛寒虛陷等症，皆可隨症增減用之，無不可奏神效也。

內補湯三治痘瘡中虛等症。人參，黃耆，當歸，白朮，川芎，甘草，茯苓，陳皮，厚朴。右等分，水煎服。

托裏散四治痘毒元氣虛弱，或妄行剋伐，不能潰散，用之未成自消，已成自潰，并治癰毒內虛，不能起發。人參，黃耆炒，各二錢。當歸酒洗，白朮，熟地，芍藥炒，茯苓，各一錢半。炙甘草，五分。右每用三五錢，水煎服。

《外科樞要》方有陳皮一錢半，無甘草。解毒內托散五治痘癰。金銀花，黃耆，當歸，赤芍藥，防風，甘草節，荊芥，連翹，木通。右水煎。入酒少許服。

陳氏托裏消毒散六治痘毒氣血虛弱，不能起發腐潰收斂，或發寒熱，肌肉不生。人參，黃耆炒，當歸酒洗，川芎，芍藥炒，白朮炒，茯苓，陳皮，各一錢。金銀花，連翹，白芷，各七分。炙甘草，五分。右每服三五錢，水煎服。《外科》方無陳皮。

參耆內托散七治痘瘡裏虛發癢，或不潰膿，或為倒靨，及瘡癰膿毒不化，膿潰作痛等證。人參，黃耆蜜炙，當歸，川芎，厚朴薑制，防風，桔梗炒，白芷，紫草，官桂，木柏，甘草，等分。入糯米一撮，水煎服。色淡白者，去防風，紫草，白芷，多加粘米。一方有芍藥。

參耆四聖散八治痘瘡已出，至六七日不起發，不成膿。人參，黃耆炒，白朮炒，當歸，川芎，芍藥炒，茯苓，各五分。紫草，防風，木通，各三分。右用水煎服。

陳氏四聖散九治痘瘡出不快及倒靨因內實者。紫草茸，木通，炙甘草，枳殼麩炒，黃耆，等分。右每服二錢，加糯米一百粒，水煎待米熟。溫服。

加味四聖散十治痘瘡黑陷倒陷。人參，黃耆炙，川芎，甘草，紫草，木通，木香，等分。蟬蛻，十個。右加糯米百粒，水一盞，煎服。

如聖湯十一治毒盛不起。芍藥，升麻，乾葛，各一錢。甘草，紫草，木通，各三五分。水一鍾，薑一片，煎七分。溫服，不拘時。

人參固肌湯十二治痘瘡發表太過，致肌肉不密，或痘痂久粘者。人參，黃耆，當歸酒洗，甘草，蟬蛻去土，等分。水一鍾，入糯米一撮，煎服。

人參透肌散十三治痘瘡虛而有熱，雖出快而不齊，隱於肌膚間者。人參，紫草如無紅花代之，當歸，芍藥，茯苓，甘草，木通，蟬蛻，糯米，等分。右每服三錢，水一盞，煎半盞。徐服之。

十宣散十四一名托裏十補散。調氣補血，內托瘡毒，五日後必用之方也，亦治癰疽。人參，黃耆，當歸，各二錢。川芎，防風，桔梗，白芷，甘草炙，厚朴，各一錢。桂心，三分。右為細末。每服一錢，治二錢，木香湯下。

芎歸湯十五亦名活血散。大能養營起痘。當歸倍用，川芎。右為細末。每服一錢，紅花湯調服。

活血散十六治痘疹血虛血熱，已出未盡，煩躁不寧，腹痛。白芍藥酒炒。右為末。每服一匙，糯米湯調下，或荔枝湯亦可。此湯對四君子湯加歸，耆，名參歸活血散。

當歸活血散十七治痘色淡白。當歸酒焙，赤芍酒炒，川芎，紫草，紅花，各五錢。木香，二錢。血竭，一錢。右為末。每五歲者服一錢，十歲已上服二錢，酒下。

養血化斑湯十八治白疹白痘。當歸身，人參，生地，紅花，蟬蛻，等分。水一盞，生薑一片，煎六分。溫服，無時。

人參胃愛散十九治痘疹已發未發，吐瀉不止，不思飲食等證。人參，茯苓，甘草，丁香，藿香，紫蘇，木瓜，糯米。右每服三錢，薑，棗，水煎。

二仙散二十治體寒肢冷，腹痛口氣冷，陰盛陽衰，嘔吐泄瀉難發等證。丁香，九粒。乾薑炒，一錢。右為細末。每服五七分，白湯送下，被蓋片時，令脾胃溫煖，陰返陽回，則痘變潤矣，量大小加減與之。

陳氏木香散二一又名十一味異功散。治小兒痘疹虛寒多滯者宜此。木香，丁香，大腹皮，人參，桂心，炙甘草，半夏製，訶黎勒，赤茯苓，青皮，前胡，等分。右每服二三錢，薑，水煎。《薛按》曰：前方治痘瘡已出未愈之間，其瘡不光澤，不起發，不紅活，五七日內泄瀉作渴，或肚腹脹，氣促作喘，或身雖熱而腹脹，足指冷，或驚悸，或汗出，或寒戰咬牙，或欲靨不靨，瘡不結痂，或靨後腹脹，泄瀉作渴，此皆脾胃虛寒，津液衰少，急用此藥治之。若誤認為實熱，用寒涼之劑，及飲蜜水，生冷瓜果之類，必不治。

陳氏十二味異功散二二治元氣虛寒，小兒痘疹色白，寒戰咬牙，泄瀉喘嗽等證。人參，丁香，木香，肉豆蔻，陳皮，厚朴，各二錢半。白朮，茯苓，官桂，各二錢。當歸，三錢半。制附子，半夏，各錢半。右咀。每服二三錢，薑，棗，水煎服。愚按：陳氏此上二方溫性有餘，補性不足，用治寒證則可，用治虛證則不及也，用者更當詳酌。

陳氏人參麥門冬散二三治痘瘡微渴。麥門冬，一兩。人參，炙甘草，白朮，陳皮，厚朴薑製，各五錢。右每服三四錢，水一大盞，煎至六分。徐徐溫服，量兒增減。薛氏曰：前方治痘瘡熱毒氣虛宜用之，若因氣虛作渴，宜人參白朮散。

柴胡麥門冬散二四治痘瘡壯熱，經日不止，更無他證者。柴胡，二錢半。龍膽草，一錢。麥門冬，三錢。甘草炙，人參，玄參，各錢半。右？咀。每服三錢，水一大盞，煎至六分。不拘時徐徐溫服，量大小加減。按：此方解表之功居六，清火之功居四，養營退熱，此方最宜。

升均湯二五治痘瘡已出不勻，或吐瀉發熱作渴。升麻，乾葛，人參，白朮炒，芍藥炒，茯苓，甘草，紫草如無紅花代之。右每服三五錢，薑，水煎。

升麻葛根湯二六亦名升麻湯。解發痘毒之良方。升麻，葛根，芍藥，甘草，等分。右？咀。水一盞，煎七分。溫服，無時。萬氏曰：古人治痘以升麻葛根湯為主，後世好奇，多立方法，法愈多而治愈難矣。苟能通變，則痘疹諸證皆可增減用之，不特發表解肌而已。今以葛根湯為主治，隨證立增損法於後：初發熱，解表加柴胡，羌活，白芷，桔梗，防風；口乾渴，內熱也，加葛粉，天花粉，麥門冬；白利，加條實黃芩；

嘔吐，加半夏，生薑；腹中痛，加木香，青皮，枳殼，山楂肉；腰痛，加獨活，北細辛；頭痛，加羌活，蒿本，蔓荊子；驚搐，加木通，生地黃，燈心；小便少，加木通，車前，瞿麥；大便秘，加大黃；？血，加山梔仁，玄參，生地黃；發熱三四日，熱甚不減，須解其毒，加大力子，連翹，紫草；瘡不出，加防風，蟬蛻，荊芥穗，紅花子；目痛，加龍膽草，密蒙花，柴胡；

瘡出太稠密，加人參，當歸，木香，紫草，大力子，防風，桔梗；咽痛，加桔梗，連翹；瘡乾或帶紫，或太赤者，血熱也，加當歸梢，生地黃，紅花，地骨皮，牡丹皮；痘平陷，灰白色，氣虛也，加人參，白朮，防風，木香，官桂；手足瘡不起，脾胃不足也，加人參，黃耆，防風，官桂；泄瀉者，裏虛也，加人參，白朮，訶子，白茯苓；瘡不著痂者，濕也，加黃耆，防風，官桂，白芷。

愚謂前方乃胃經發表之劑，萬氏增減之法，大意已悉。但此方性味清涼，純於疏泄，必陽明多實多熱者，乃宜用之。然小兒氣血體質，大都虛弱平和者十居七八，故凡痘瘡初起，乍見發熱，用藥最貴和平，兼養營氣，則庶乎盡善。

若預用清涼，未免傷其胃氣，全用解散，未免虛其表氣，二者受傷，變患有不可測矣。故余製柴歸飲為治痘之先著，所當酌宜用之。若治麻疹，則多屬火證，此方乃所宜也。

蘇葛湯二七初熱未見點，發表之劑暫用之，分兩宜酌兒大為增減。蘇葉，二錢。葛根，二錢。甘草，一錢。白芍藥，錢半。連鬚？白三根，生薑三片，水鍾半，煎七分。熱服。原方有陳皮，砂仁各五分，此惟氣滯腹痛者宜用之，否則不必。　　連翹升麻湯二八散毒清火。連翹，一錢。升麻，葛根，桔梗，甘草，各七分。白芍藥，五分。薄荷，少許。右加淡竹葉，燈草，水一盞半，煎一盞。溫服，無時。

柴胡橘皮湯二九柴胡，橘皮，人參，半夏，茯苓，黃芩，等分。右加竹茹一團，水一盞，煎七分。溫服，不拘時。

人參敗毒散三十方在散陣三六。治時疫斑疹

荊防敗毒散三一亦名消風敗毒散。發散痘疹俱可用，及時氣風毒邪熱。柴胡，荊芥穗，防風，羌活，獨活，前胡，川芎，枳殼，人參，甘草，桔梗，茯苓，等分。右切細，加薄荷葉，水一盞，煎七分。去滓，溫服。

柴葛敗毒散三二疑似傷寒，以此解散。柴胡，乾葛，人參，羌活，防風，荊芥，桔梗，蘇葉，甘草。右用生薑三片，水煎服。

參蘇飲三三方在散陣三四。治傷風欬嗽，傷寒痘疹。

加減參蘇飲三四初熱見點解利之藥，但表邪未達而元氣強壯者，宜暫用之，或前後感冒風寒，俱可暫用。蘇葉，一錢。乾葛，錢半。前胡，八分。陳皮，七分。枳殼，六分。桔梗，甘草，各四分。水一鍾半，加生薑三片，煎服。

麻黃甘草湯三五冬月痘毒熾盛，表實者宜用之。麻黃，一二錢。生甘草，減半。水煎服。

柴葛桂枝湯三六表散痘熱。柴胡，乾葛，桂枝，防風，甘草，人參，白芍藥。水一盞，加生薑三片，煎七分。溫服。

桂枝葛根湯三七解散寒邪。桂枝，葛根，升麻，赤芍藥，防風，甘草，各一錢。右加生薑三片，淡豆豉一錢，水一鍾，煎七分。溫服。溫服，無時。

十味羌活散三八此初熱見點解利之劑，若小兒身壯力強者，可用蘇葛以行表，其次者宜此和解疏利之藥，若虛而宜補，者必當兼顧元氣，不得單用此類。羌活，前胡，防風，各一錢。荊芥，獨活，各八分。細辛，白芷，各三分。柴胡，炙甘草，蟬蛻，各四分。水一鍾半，加薄荷三葉，煎五分。不拘時服。發搐及熱盛不退者，調入製過朱砂末服之，神效。

十三味羌活散三九解熱散毒，治風壅欲作痘疹者。羌活，獨活，防風，桔梗，荊芥，柴胡，前胡，地骨皮，炙甘草，蟬蛻，川芎，天花粉，天麻，等分。右為細末。每服二三錢，水一盞，入薄荷葉三片，煎四分。溫服。

羌活湯四十解發痘瘡，兼治肝熱驚狂。羌活，川芎，防風，山梔仁，龍膽草，當歸，等分。甘草減半，淡竹葉，薄荷葉。水煎。溫服，無時。

雙解散四一痘疹表裏俱實者，非此不解。防風，川芎，當歸，連翹，芍藥，薄荷，大黃，各五分。石膏，桔梗，黃芩，各八分。荊芥穗，白朮，桂枝，各二分。滑石，二錢四分。甘草，二錢。水二鍾，加生薑三片，煎一鍾。溫服，無時。此即防風通聖散減去麻黃，芒硝，梔子，外加桂枝也。

柴胡散子四二治痘瘡表裏俱實良方。柴胡，防風，當歸，人參，白芍藥，甘草，黃芩，滑石，大黃，等分。右加生薑一片，水煎服。

桂枝大黃湯四三治腹痛，大便不通良方。桂枝，白芍，各二錢半。甘草，五分。大黃，一錢半。右剉細，加生薑一片，水一鍾半，煎八分。食前溫服。

防風芍藥甘草湯四四解痘毒，及陽明經痘出不快。防風，芍藥，甘草，等分。右每服一二錢，水煎服。

荊芥防風甘草湯四五解痘毒，及太陽經痘出不快。荊芥，防風，甘草，等分。右每服一二錢，水煎。

蟬蛻膏四六治痘瘡虛陷不起。蟬蛻，當歸，川芎，甘草，升麻，防風，荊芥穗，等分。加人參，白芍藥。右為末，煉蜜丸，如芡實大。每服一丸，薄荷湯下。

消毒散四七亦名消毒飲。治痘瘡六七日間，身壯熱，不大便，其脈緊盛者，用此藥微利之。荊芥穗，炙甘草，各一兩。牛蒡子，四兩，杵炒。右為粗散。每服三錢，水一盞，煎七分。不拘時徐徐服。

四味消毒飲四八治痘瘡熱盛，毒氣壅遏，無問前後皆可服。人參，炙甘草，黃連，牛蒡子，等分。右為粗末。每服一錢，加薑一片，水一盞，煎四分，去滓。溫服，不拘時。

六味消毒飲四九解痘毒。牛蒡子，連翹，甘草，綠升麻，紫草，山豆根，等分。水一盞，煎七分。溫服。不拘時。

消毒化斑湯五十消風散毒，清眼目咽喉。升麻，柴胡，桔梗，甘草，連翹，龍膽草，牛蒡子，防風，蟬蛻，密蒙花。水一鍾半，加淡竹葉十片，煎服。

解毒湯五一治一切熱毒腫痛，或風熱搔癢。黃連，金銀花，連翹。右水煎服。

真人解毒湯五二治痘母。忍冬花，半斤。甘草節，一兩。木通，防風，荊芥，連翹，各三錢。右分作三劑，用水，酒各一鍾煎服，以腫消痘出為度。

葛根解毒湯五三解痘毒止渴良方。葛根，升麻減半，生地黃，麥門冬，天花粉，等分。甘草，減半。右取糯米泔水一盞，煎七分，入茅根自然汁一合服之。

實表解毒湯五四人參，黃耆，當歸梢，生地黃，甘草，白芍藥，柴胡，升麻，酒片芩，玄參，地骨皮。右入薄荷葉少許，淡竹葉十片，水煎服。

溯源解毒湯五五解胎毒之良方。當歸身，川芎，生地黃，白芍藥，人參，生甘草，黃連，連翹，陳皮，木通，等分。水一盞，加淡竹葉十片，煎半盞。溫服，無時。

陳氏解毒防風湯五六治痘瘡毒氣熾盛。防風，黃芩，地骨皮，白芍藥炒，荊芥，牛蒡子。右每服四五錢，水煎服，或為末，白湯調下。外科解毒防風湯方見本門六三。

化毒湯五七治痘未出腹痛者。白芍藥，炙甘草，各一錢。木香，青皮，枳殼，各七分。山楂肉，連翹，肉桂，各五分。水一盞，煎七分。溫服，不拘時。

消風化毒湯五八防風，黃耆，桂枝，荊芥穗，升麻，白芍，牛蒡子，等分。甘草，減半。右加薄荷葉七片，水一盞，煎七分。溫服，無時。

涼血化毒湯五九治痘瘡初出，頭焦黑。歸尾，赤芍藥，生地黃，木通，連翹，牛蒡子，紅花，紫草，桔梗，山豆根。右水煎服。或加童便一小盞亦可。

犀角化毒丸六十治諸積熱，及痘疹後餘毒生瘡，口舌牙齦糜爛等證。犀角屑鎊，生地黃，當歸，防風，荊芥穗，各一兩。牛蒡子炒杵，赤芍藥，連翹，桔梗，各七錢。薄荷，黃芩炒，甘草，各五錢。右為末，煉蜜丸，芡實大。每服一丸，薄荷湯下。

五福化毒丹六一治胎毒，及痘後頭面生瘡，眼目腫痛。生地黃，天門冬，麥門冬，玄參，熟地黃，各三兩。甘草，甜硝，各二兩。青黛，兩半。右為末，煉蜜丸，芡實大。每服一丸，白湯或薄荷湯化下。

《外科》五福化毒丹六二方在外科七六。治一切熱毒瘡癤。

犀角散六三治痘瘡，癰毒，時毒熱盛，煩躁多渴，小便赤澀，或赤斑。犀角鎊，甘草炙，各半兩。防風，黃芩，各一兩。右為粗末。每服二錢，水一小盞，煎五分。溫服，無時。

紫草化毒散六四紫草，升麻，炙甘草，等分。糯米，五十粒。水煎服。

紫草散六五治痘疹黑陷，氣血虛弱，瘡疹不起。紫草，黃耆炙，炙甘草，糯米，各錢半。右水煎服。

紫草飲六六治痘瘡黑陷不起。紫草，當歸，芍藥，甘草，麻黃，等分。水一盞，煎。不拘時服。

紫草飲子六七治倒陷腹脹，大小便秘。紫草，人參，枳殼，山楂，木通，穿山甲土拌炒，蟬蛻，等分。水一盞，煎五分，作三四次溫服。

紫草快斑湯六八一名紫草湯。治痘疹血氣不足，或血熱不能起發，色不紅活，不灌膿等證。紫草，人參，白朮，當歸，川芎，芍藥，茯苓，甘草，木通，等分。糯米。右每服三五錢，水煎。

紫草木香湯六九紫草，木香，人參，白朮，茯苓，甘草炙，糯米。右每服三錢，水煎。

紫草木通湯七十紫草，人參，茯苓，木通，甘草減半，糯米，等分。右每服二三錢，水煎服。

紫草膏七一紅紫黑陷者，暫用之。紫草茸，白附子，麻黃去節湯泡去黃沫晒乾用，甘草炙，各半兩。殭蠶炒，全蝎炒，各八個。右為細末，用白蜜一兩，好酒半盞，先將紫草煎熬成膏，旋入各藥丸，皂子大。每服一丸，紫草煎湯化下，就用補藥調理。如治驚搐，以金簿為衣，薄荷湯下。

紅棉散七二亦名天麻散。治痘疹身有大熱，面赤氣粗，無汗而表未散者可服之。此藥以麻黃，天麻發表為主，有汗者不可服。蓋腠理已開，不可再發汗也。若有汗而熱，則當以惺惺散為和解之劑。故仲景之治表證，有宜發汗者，有宜和解者，有宜調和營衛者。若有汗而熱者，則和解為宜；虛而熱者，則調和營衛為宜，如和中散寒之類是也。

麻黃去節，天麻，荊芥，炙甘草，各二錢。全蝎，全者七枚。右為末。每服一錢，以水半盞，薄荷葉二片，入酒四五滴，煎二三沸。帶熱服之，如疹未出，再進一服，次又一服，即傷風寒證，服亦無妨。

快斑湯七三治起發遲。人參，五分。當歸，防風，木通，各一錢。甘草，三分。木香，紫草，蟬蛻，各二分。水一盞，煎七分。溫服，不拘時。

快斑越婢湯七四治痘瘡手足不起發。黃耆炙，白芍藥，桂枝，防風，炙甘草。右加生薑一片，棗一枚，水煎服。

快透散七五治痘出不快。紫草，蟬蛻，木通，芍藥，炙甘草，等分。右每服二錢，水煎。王海藏先生云：身後出不快，足太陽經也，用荊芥甘草防風湯。身前出不快，手陽明經也，用升麻葛根湯。四肢出不快，足陽明經也，用防風芍藥甘草湯。此皆解毒升發之藥也，不可不知。

鼠粘子湯七六治痘稠身熱毒盛，服此以防青乾黑陷，并治斑疹稠密。牛蒡子炒，歸身，黃耆，炙甘早，柴胡，黃芩酒炒，連翹，地骨皮。右等分，水煎。熱退則止服。

射干鼠粘子湯七七治痘瘡壯熱，大便堅實，或口舌生瘡，咽喉腫痛，皆餘毒所致。鼠粘子，四兩，炒杵。甘草炙，升麻，射干，各一兩。右每服三錢，水一大盞，煎六分。徐徐溫服。薛氏曰：前方若痘疹初出，發熱焮痛，根盤赤盛，或咽喉口舌疼痛，作渴引飲宜用。若因胃氣虛弱發熱而致前症者，宜人參麥門冬散。

錢氏獨聖散七八治痘瘡倒靨陷伏。用穿山甲取前足嘴上者，燒存性為末。每服四五分，以木香湯入少酒服之，或紫草湯亦可。

無價散七九治一切痘瘡倒陷，焦黑危急之症。人牙，豬牙，狗牙，貓牙。右以炭火燒去煙存性，等分為末。每服三分，熱酒調下。如癢塌寒戰泄瀉，煎異功散調下。一方，人牙散：只用人牙燒去煙存性，為末，酒調服。

三酥餅八十治初發熱用以表汗解毒稀痘，神效。辰砂，擇上好明淨無砂石者，以絹囊盛之，用麻黃，升麻，紫草，荔枝殼同煮一日夜，研細，仍用前湯飛過，晒乾，再研極細，用真蟾酥另調作餅子。麻黃，去節，湯泡過，晒乾為極細末，亦用蟾酥另調作餅。紫草，研極細，亦用蟾酥另調作餅。

蟾酥，於端午日捉蟾取酥，捻前三餅，每餅加麝香少許，微炒。右方如遇時行痘疹，小兒發熱之初，每三歲者，將三餅各取半分，熱酒化下，蓋覆出汗，如不能飲酒，用敗毒散煎湯化下更好。若痘已出滿，頂紅紫色，為熱毒之盛，宜煎紫草紅花湯，或化毒湯，將辰砂，紫草二餅調下少啐以解之，但痘出之後不可服麻黃餅也。蓋辰砂能解毒，紫草涼心火，製過亦能發痘解毒，麻黃能發表發痘，蟾酥能驅臟腑中毒氣從毛腠中作臭汗而出，此四藥誠解毒稀痘之神方也。

神應奪命丹八一治風邪倒陷及痘毒入裏。辰砂，擇牆壁鏡面者，以白紗囊盛之，用升麻，麻黃，紫草，連翹四味同入砂罐，以新汲水，桑柴火煮一晝夜，取出將砂研細，仍將煮砂藥汁去滓飛取末，待乾聽用二錢。麻黃連根節酒蜜拌炒焦，八分。蟬蛻洗淨去足，三分。紫草酒洗，五分。紅花子，五分。穿山甲酒炒，五分。真蟾酥，三分。右共研細末，用醋酒杵丸，分作千粒，周歲者半丸，二歲者一丸，服止三丸，熱酒化服，厚蓋取汗，汗出痘隨出也。擇天醫生氣日修合。此方與三酥餅功同。

萬氏奪命丹八二治倒陷解發痘毒。麻黃蜜酒炒焦，升麻，各五錢。山豆根，紅花子，大力子，連翹，各二錢半。蟬蛻，紫草，人中黃，各三錢。右研細末，酒，蜜和丸，辰砂為衣。薄荷葉煎湯下。

東垣涼膈散八三解痘疹裏熱良方。黃芩，連翹為君，甘草，梔子，薄荷，桔梗，竹葉。右水煎服。

退火丹八四治痘中狂妄，神方。滑石，朱砂飛，各一錢。冰片，三厘。共為細末。冷水調一分服。得睡，少時神安氣寧，痘轉紅活矣。

陳氏通關散八五通心經，降心火，利小便良方。山梔仁，大黃炒，各一分。木通，甘草炙，車前子炒，赤茯苓，人參，瞿麥，滑石，各三分。扁蓄炒，五分。右用水一盞，燈草十根，煎半盞。溫服。

玄參地黃湯八六治痘疹？血。玄參，生地黃，牡丹皮，梔子仁，各錢半。甘草，升麻，各半錢。白芍藥，一錢。蒲黃炒，五分。水一鍾，煎七分。溫服。愚謂此方宜去升麻以塞上衝之源，勿謂但屬陽明即宜用升麻也。

萬氏清肺飲八七治肺熱喘嗽聲啞。麥門冬，桔梗，各二錢。荊芥穗，天花粉，知母，各一錢。石菖蒲，訶子仁，各八分。右水煎服。此當與清肺湯參用，方在後一四五。

導赤通氣散八八治心虛聲不揚者。木通，生地黃，人參，麥門冬，當歸身，石菖蒲，甘草。右加燈心，水煎服。

甘桔清金散八九治肺熱咽痛，聲不清。桔梗，一兩。甘草，連翹，各半兩。訶子皮，三錢。牛蒡子炒，七錢。右為細末。每服一錢，薄荷葉少許同煎服。

加味甘桔湯九十咽喉腫痛暫用。桔梗，八分。甘草，錢二分。牛蒡子，射干，各六分。防風，玄參，各四分。水一鍾，煎服，或加生薑一片。熱甚者，加黃芩，去防風亦可。

大如聖飲子九一治瘡疹痘毒攻咽嗌，腫痛熱渴，或成腫毒不消等證。桔梗，甘草，鼠粘子炒，各一兩。麥門冬，五錢。右每服二錢，水煎。

萬氏橘皮湯九二行滯消痰止嘔吐。橘皮半去白炒，二錢。半夏，一錢。白茯苓，錢半。右加生薑三片，水一盞，煎七分。溫服。

勻氣散九三行氣化滯。木香，青皮，各五錢。山楂肉，二錢半。右為末。每服一錢，甘草湯調服。

前胡枳殼湯九四治痰實壯熱，匈中煩悶，大便堅實，臥則喘急。前胡，一兩。枳殼，赤茯苓，甘草炙，大黃，各半兩。右？咀。每服三五錢，水一大盞，煎至六分。不拘時溫服。此方宜量大小加減，如身溫脈微并瀉者，不可服。薛氏曰：前症若屬肺胃實熱，氣鬱痰滯，大便秘結，小便赤澀，煩渴飲冷，身熱脈實者，宜用之以疏通內臟，使邪無壅滯，則痘瘡輕而易愈也。

當歸丸九五治便堅三五日不通者。當歸，半兩。紫草，三錢。黃連，錢半，炒。炙甘草，一錢。大黃，二錢半。

右以當歸，紫草熬成膏，下三味研為細末，以膏和為丸，如胡椒大。三歲以下兒服十丸，七八歲兒二十丸，食前清米飲下，漸加之，以和為度。

百祥丸九六治痘瘡紫黑乾陷，熱毒便秘裏實等症。紅芽大戟不拘多少，用漿水煮極軟，去骨，日中晒乾，復內原汁中煮，汁盡焙乾研末，水丸，粟米大。每服一二十丸，研赤芝麻湯下。

棗變百祥丸九七治同前而稍緩，可代百祥丸。紅芽大戟去骨，一兩。青州棗肉，三十個。右用水一碗，同煎至水盡為度，去大戟不用，將棗焙乾，可和作劑，或搗爛為丸。從少至多，以木香湯吞服，至利為度。

排毒散九八治痘毒發癰。大黃，當歸稍，各一兩。白芷，沉香，木香，各半兩。穿山甲，七片，土炒焦。右為細末。看虛實大小加減，長流水煎沸調服。

錢氏苦參丸九九治痘後潰爛，瘡毒瘡癩。苦參，一兩。白蒺藜，何首烏，牛蒡子，荊芥穗，各半兩。右為末，酒調？糊為丸。竹葉湯下。外科苦參丸見本門八八。

稀痘方百用老鼠去皮取肉，水煮熟，量兒大小與食數次，出痘甚稀，未食葷時與食尤效，屢試屢驗。

稀痘酒百一最能散毒稀痘。麻黃去節泡。紫草，各二兩。右二味，細切，布囊盛之，浸無灰酒一小罈，泥封固，凡遇天行小兒發熱時，與半杯或一杯，量兒大小服之，出微汗為佳。

三痘湯百二痘發時預服之。大黑豆，赤小豆，綠豆，等分，淘淨。右用甘草浸水去渣，以甘草水煮豆熟為度，逐日空心任意飲其汁，自然出少。此方冬月煮熟，令兒常食豆尤妙。

絲瓜湯百三解瘡毒。一方無山楂。絲瓜，升麻，芍藥酒炒，生甘草，山楂黑豆，赤小豆，犀角鎊，等分。右為粗散。每服三錢，水一大盞，煎至六分。不拘時徐徐溫服，量大小加減。

辰砂散百四預解痘毒。好辰砂，一錢，飛。老絲瓜，近蒂三寸，連子燒灰存性。此物發痘瘡最好。右研末。蜜水調服，多者可少，少者可無，或以紫草甘草湯調服尤佳。

保嬰丹百五稀痘。纏豆藤，或黃豆，或綠豆梗上纏繞細紅藤是也。於八月生氣日擇取，陰乾聽用，二兩。防風，荊芥穗，牛蒡子炒，紫草茸去根酒浸，一兩。新升麻鹽水炒，甘草去皮，各五錢。天竺黃真者，三錢。蟾酥真者，一錢。牛黃真者，一錢。赤小豆，黑豆，綠豆，各三十粒，略炒勿焦。好朱砂，用麻黃，紫草，荔枝殼，升麻同煮過，復以此汁飛過，三錢。

右另用紫草二兩，入水二碗，煎膏至少半碗，入沙糖一小鍾，將前各藥為細末，同紫草膏丸如李核大，即以朱砂為衣。於未痘之先，濃煎甘草湯每磨服一丸，大者二丸；若已發熱，用生薑湯磨服，蓋被睡而表之，多者可少，少者可無，大有神效。一方無紫草茸，仍有經霜老絲瓜一個，連藤蒂五寸燒存性同用。

洗肝明目散百六治痘後目疾。當歸，羌活，柴胡，密蒙花，川芎，防風，木賊，山梔仁，龍膽草，各等分。右為末。每服一錢，淡沙糖水調服。

洗肝散百七翳膜遮睛暫用。歸尾，錢二分。防風，八分。大黃，八分。羌活，川芎，薄荷，各四分。梔子，減半。甘草，三分。水一鍾，薑一片，煎服。熱盛便秘加芩，檗。

羊肝散百八治痘毒入眼，或無辜疳氣入眼。密蒙花，二錢。青葙子，決明子，車前子炒，各一錢。右為末，用羊肝一大葉，薄批摻上，濕紙裹煨熟。空心食之。

蒺藜散百九治痘瘡入眼腫痛。白蒺藜，穀精草，防風，羌活，生蛤粉，等分。右為細末。每服二錢，溫水調服即退。

蟬菊散百十治痘疹入目，或病後生翳障。蟬蛻去土淨，白菊花，等分。每服一二三錢，水八分，加蜜少許，煎四分。食後溫服。

秦皮散百十一治大人小兒風毒赤眼，痛癢澀皺，眵淚羞明。秦皮，滑石，黃連，等分。湯泡熱洗，日二三次。

通神散百十二治痘瘡入眼，生翳膜。白菊花，穀精草，綠豆皮。右為末。每服一錢，用柿餅一個，米泔水一盞同煎，候水乾。只喫柿餅，每日三五次不拘，至七日效。

錢氏黃檗膏百十三用此護眼，可免痘毒入目。黃檗，一兩。綠豆末，二兩。生甘草，三兩。右為細末，以麻油調成膏，用塗耳前，眼角，目下四五遍，若早塗之，痘出必稀，若既患眼，塗之必減。

痘疔散百十四雄黃，一錢。紫草，三錢。右為細末，胭脂汁調，用銀簪腳挑破黑痘，入藥在內。此下二方皆治痘疔之良方也。

四聖丹百十五治黑疔。牛黃，錢二分。兒茶，錢七分。朱砂，八分。珍珠，二分。右為極細末，以棉胭脂汁或油胭脂調勻。先用銀鍼挑破黑疔，拭去惡血，乃點藥疔上。

萬氏四聖散百十六治痘不起發，變黑而痛者，痘疔也。亦名鬼痘。綠豆，四十九粒。豌豆，四十九粒，各燒存性。珍珠，一分。油頭髮燒存性，一分。右為細末，用胭脂水調，先以簪腳撥開黑痘，以此塗之。

神效隔蒜灸法百十七治痘疔毒氣熾盛，使諸痘不能起發，已起發者不能灌膿，已灌膿者不能收靨，或大痛，或麻木，痛者灸至不痛，不痛者灸至痛，其毒隨火而散。其法用大蒜頭切三分厚，安痘疔上，用小艾炷於蒜上灸之，每五壯易蒜再灸，若紫血出後，腫痛不止，尤當用灸，治者審之。

愚在京師，嘗見治痘疔者，即以線鍼挑破出毒血，諸痘隨即灌膿。若挑破不痛，不出血者難治，若用此法灸之，即知痛，更用鍼挑破，紫血隨出，諸痘隨灌，亦有生者。

胡荽酒百十八辟穢氣，使痘疹出快。用胡荽一把，以好酒二盞，煎一兩沸。令乳母每含一兩口，噴兒遍身，或噴頭面。房中須燒胡荽香以辟除穢氣，能使痘疹出快。煎過胡荽懸房門上最妙。或用棗炙之，兒聞棗香，尤能開胃氣，進飲食，解毒氣。按：此酒惟未出之前，及初報之時宜用之，若起脹之後，則宜避酒氣，亦忌發散，皆不可用也。

茵陳薰法百十九用乾茵陳研末，搗棗膏和丸，如雞子大，晒乾，用烈火燒煙薰之。

水楊湯百二十治倒陷之良方。水楊，即忍冬藤也。春冬用枝，秋夏用枝葉，生水邊，細葉紅梗，枝上有圓果，滿果有白鬚散出。切斷，用長流水一大釜，煎六七沸，先將三分之一置浴盆內，以手試其適可，乃先服煎藥，然後浴洗，漸漸添湯，以痘起發光壯為度，不拘次數。洗畢照視，若纍纍然起處覺暈，暈有系，此漿影也。如漿不滿，宜再浴之。若弱者，只浴頭面手足亦可。此則不厭多洗，洗後如無起勢，乃氣血敗而津液枯，多不可治。

秘傳茶葉方一二一舖床蓆用。茶葉要多，揀去粗梗，入水一煮取起，再揀去梗，濕舖於床上，用草紙隔層，令兒睡上一夜，則膿水皆乾。

豬隨膏一二二治痘疹不靨，及痂靨不落者，塗之即落。豬骨髓，白蜜。右二味，以火熬一二沸，退涼，用雞翎掃上即落。

百花膏一二三治痘燥痂皮濺起作痛，或佁痂欲落不落者。蜜不拘多少，略用湯和，時時以鵝翎潤痛處，瘡痂亦易落，無痕。

蕎麥散一二四治痘瘡潰爛，以此傅之。蕎麥一味，磨取細？，痘瘡破者，以此敷之；潰爛者，以此遍撲之，絹袋盛撲，或以此襯臥尤佳。

臙脂汁一二五治黑痘之良方。先用升麻一味，煎濃湯，去滓，卻用棉胭脂浸於湯內揉出紅汁，就以本棉蘸湯於瘡上拭而塗之。

敗草散一二六治痘瘡撾搔成瘡，膿血淋漓，謂之斑爛。用蓋屋蓋墻爛草，多年者佳，或曠野自爛者尤佳，為末搽摻之。或氣血虛，熱不愈而遍身患者，須多摻蓆鋪上，令兒坐臥其上，其瘡即愈。

白龍散一二七治爛痘及抓破者。用乾黃牛糞在風露中多久者，火煆成灰，取中心白者為末，以薄絹囊盛裹，於瘡上撲之。

救苦滅瘢散一二八治爛痘以此傅面，如誤抓破者，用之傅貼最良。密陀僧，滑石，各二兩。白芷，半兩。右為細末。濕則乾摻之，或用好蜜調傅。

滅瘢散一二九治痘後面瘡，以此傅之。密陀僧，白附子，白殭蠶，白芷，鷹矢白，等分。右研極細末，以水調搽面？，神效。

辟邪丹百三十用燒於房中，能辟一切穢惡邪氣。蒼朮以黃連代之更妙，乳香，降真香，甘松，北細辛，芸香，各等分。右為末，水丸，如豆大。每焚一丸薰之，良久又焚一丸，不可太多，只是略有香氣，使之不斷可也。

砭法一三一治丹瘤。用細磁器擊碎取鋒鋩者，以箸一根，劈開頭夾定，用線縛住，兩指輕捻箸梢，令磁鋒正對毒頂，懸高寸許，另用一箸輕擊箸頭，令毒血遇刺而出，即可解散。

蜞鍼法一三二治痘癰及丹瘤。用水蛭大者五六根，放腫毒頭上吮去惡血，可以消丹瘤，決癰腫。

雄黃散一三三治痘後牙齦生疳蝕瘡。雄黃，一錢。銅綠，二錢。右為末，乾摻之。

綿繭散一三四治痘瘡餘毒，肢體關節生疳蝕瘡，膿水不絕。出蛾綿繭，不拘多少。生白礬，入繭內，以炭火煆枯。右為細末，乾貼疳瘡口內。此總治瘡毒膿水淋漓，收斂之外劑。

搽牙散一三五治痘後餘毒攻牙生疳，一日爛進一分，急用此搽之。銅綠，雄黃，五倍子，枯礬，胡黃連，北細辛，烏梅同褐子包固火煆存性。右等分為末搽之。

吹口丹一三六治疳。黃連，青黛，兒茶，片腦。右等分為末吹之。

生肌散一三七痘後癰毒不收口，用之神效。枯礬，三錢。海螵蛸，赤石脂煆，各二錢。龍骨煆，黃丹飛炒，乳香出汗，沒藥出汗，各一錢。血竭，五分。輕粉，麝，各二分。為細末，摻瘡口內，外以太乙膏貼之。

馬鳴散一三八治走馬疳良方。人中白即尿缸底白垽也以物刮取新瓦盛之火煆如白鹽仍佳半兩。五倍子生者一錢，另用一錢同礬煆之。馬鳴退即蠶蛻紙也火燒過，二錢半。枯白礬，二錢，即用五倍子一錢，入礬於內煆枯者。右為極細末，先以濃米泔水浸洗瘡口，以此傅之。

以下麻疹方升麻湯一三九解散疹毒。升麻去鬚，葛根去皮，各一錢。芍藥酒浸，二錢。炙甘草，一錢。水一盞，煎五分。遠稍熟服，量人大小加減。予按：此方即升麻葛根湯也，麻疹之證多屬陽明火毒，凡欲解表散邪，但表實邪盛者最宜用此。然愚謂以柴胡代升麻用之更妙。若血氣稍虛而邪有未解者，惟柴歸飲為最妥。

升麻透斑湯百四十治疹瘡初見紅點一日至三日。升麻，枳殼麩炒，各五分。柴胡，錢半。桔梗，前胡，各一錢。乾葛，川芎，茯苓，各七分。陳皮，半夏，甘草，各四分。右加生薑一片水一鍾，煎五分，作十餘次徐服之。

葛根麥門冬散一四一治小兒熱毒斑疹，頭痛壯熱，心神煩悶。葛根，三錢。麥門冬，四錢。人參，川升麻，茯苓，甘草，各二錢。石膏，半兩。赤芍藥，一錢。右？咀。每服三錢，水一大盞，煎至六分。不拘時徐徐溫服，仍量兒大小增減。薛氏曰：前方足陽明胃經之藥也，外除表邪，內清胃火，兼補元氣，若非發熱作渴，表裏有熱者不可用。若表裏俱虛而發熱作渴者，宜用人參麥門冬散。

萬氏麥門冬湯一四二治表邪內熱，欬嗽甚者。此即前方去人參者，但分兩稍異耳。麥門冬，葛根去皮，各一錢。升麻去鬚，四分。赤芍藥酒炒，茯苓，各六分。炙甘草，四分。石膏煆，一錢半。右水煎服。

萬氏柴胡四物湯一四三治疹後餘熱。柴胡，當歸身，川芎，生地黃，白芍藥，人參，麥門冬，知母，淡竹葉，黃芩，地骨皮。右剉細。水一盞，煎七分。不拘時溫服。

生地黃散一四四治小兒斑疹，身熱口乾，欬嗽心煩者。生地黃，半兩。麥門冬，七錢。款冬花，陳皮，杏仁，各三錢。炙甘草，二錢半。右每服三五錢，水一大盞，煎六分。不拘時徐徐溫服，量大小加減。

清肺湯一四五治斑疹欬嗽甚者，或二母散，或麥門冬湯。桔梗去蘆，片芩，貝母，各七分。防風去蘆，炙甘草，各四分。知母，七分。右水一鍾，煎五分，入搗碎蘇子五分，再煎溫服。

清肺消毒湯一四六治疹瘡收完，不思飲食，鼻乾無涕。防風，枳殼，各五分。連翹，前胡，黃芩，桔梗，一錢。荊芥，炙甘草。右水一鍾，煎至五六分，作十餘次徐服之。

門冬清肺湯一四七治疹後欬嗽不止。天門冬去心，麥門冬去心，款冬花，知母，貝母，桔梗，牛蒡子，地骨皮，杏仁去皮尖，馬兜鈴，甘草，等分。水一鍾半，煎七分。食後溫服。

清肺消毒化痰湯一四八治疹後喘嗽，聲音不清，不思飲食，眼目不清，唇口乾燥。牛蒡子，防風，荊芥穗，貝母，各五分。連翹，黃芩，前胡，茯苓，各七分。桔梗，枳殼，各一錢。甘草，三分。右水一鍾，煎五分，作十餘次徐服之。

清金降火湯一四九治疹後肺熱聲啞欬喘。當歸，白芍藥酒炒，生地黃酒洗，瓜蔞仁，白茯苓，陳皮，貝母去心，甘草，麥門冬，桑白皮，枯芩酒炒，山梔炒，玄參，杏仁去皮尖，蘇梗，天門冬，黃連炒，石膏。右等分，加薑一片，水煎服。

二母散百五十方在寒陣四九。治肺熱欬嗽，及疹後嗽甚者。

透斑和中湯一五一治疹瘡二三日泄瀉。升麻，乾葛，豬苓，澤瀉，陳皮，半夏，川芎，茯苓，各七分。前胡，桔梗，各一錢。柴胡，錢半。甘草，三分。右加生薑三片，水一鍾，煎至五分，作數次徐服之。

解毒化滯湯一五二治疹後喫食太早，咬指甲，撕口唇，？眼毛，看手，咬人等證。防風，荊芥，枳殼，神？炒，麥芽炒，各五分。連翹，黃芩，茯苓，前胡，各七分。桔梗，一錢。山楂，甘草，各三分。右水一鍾，煎五分，作十餘次徐徐服之。

大青湯一五三解斑疹大毒良方。生地黃，石膏，玄參，地骨皮，知母，木通，甘草，青黛，荊芥穗，各等分。右水一盞，加淡竹葉十二片，煎七分。溫服，無時。

羚羊角散一五四治小兒斑疹後，餘毒不解，上攻眼目，羞明雲翳，眵淚俱多，紅赤腫閉。羚羊角鎊，黃耆，黃芩，草決明，車前子，升麻，防風，大黃，芒硝，等分。水一盞，煎半盞，稍熱服。

羌菊散一五五治痘疹熱毒上攻，眼目生翳并暴赤羞明。羌活，甘菊花，蟬蛻，蛇蛻，防風，穀精草，木賊，甘草，白蒺藜，山梔子，大黃，黃連，沙苑蒺藜，等分。右為末。每服一錢，清米湯調下。

以下通用方人參理中湯一五六方在熱證一。治脾胃虛寒諸證。

六物煎一五七方在新因二十。治痘疹血氣不足，隨證加減用。

六氣煎一五八方在新因二一。治痘瘡氣虛，癢？倒陷。

九味異功煎一五九方在新因二二。治痘瘡虛陷，寒戰咬牙，虛寒諸證。

柴歸飲百六十方在新因十五。治痘瘡初起，托散妙劑。

柴葛煎一六一方在新因十八。治痘瘡表裏俱熱，敗毒養陰。

疏邪散一六二方在新因十六。治痘瘡初起，表邪強實者。

五積散一六三方在散陣三九。溫散寒邪。

四順清涼飲一六四方在攻陣二五。治血脈壅熱，大便秘結。

涼血養榮煎一六五方在新因十七。治痘瘡血虛血熱，地紅熱渴。

搜毒煎一六六方在新因十九。解痘疹熱毒，紫黑乾枯。

犀角地黃湯一六七方在寒陣七九。治痘疹血熱諸證。

仲景黃芩湯一六八方在寒陣百五。治熱利。

透邪煎一六九方在新因二三。治痘疹初熱未出者，宜此蘇表達邪。

化斑湯百七十方在寒陣三。治陽明熱渴，化斑除煩。

小柴胡湯一七一方在散陣十九。散肝膽經表邪，往來寒熱。

益元散一七二方在寒陣百十二。解煩熱，止渴，利小水。

四苓散一七三方在和陣一八七。利小水，去濕滯。

導赤散一七四方在寒陣一二二。降心火及小腸熱證。

景岳全書卷之六十三終

## 卷之六十四集外科鈐古方

外科仙方活命飲治一切瘡瘍，不成膿者內消，已成膿者即潰，此止痛消毒之聖藥也。穿山甲蛤粉炒黃，白芷，防風，天花粉，赤芍藥，歸尾，乳香，沒藥，貝母，皂刺，甘草，各二錢。金銀花，陳皮，各三錢。酒一碗，煎數沸。溫服。

托裏消毒散治瘡疽元氣虛弱，或行攻伐不能潰散，服之未成即消，已成即潰，腐肉即去，新肉即生。若腐肉既潰而新肉不能收斂，屬氣虛者，四君子湯為主；屬血虛者，四物湯為主；氣血俱虛者，十全大補湯為主，並忌寒涼消毒之劑。人參隨證增減，黃耆鹽水拌炒，當歸，川芎，芍藥，炒，白朮炒，茯苓，各一錢。金銀花，白芷，各七分。甘草，連翹，各五分。右水煎服。陳氏托裏消毒散內多陳皮。方在痘瘡。

秘方托裏散治一切瘡毒，始終常服，不致內陷。瓜蔞，大者一個，杵。當歸酒拌，黃耆鹽水炒，白芍藥，甘草，各一兩半。熟地，天花粉，金銀花，皂刺炒，各一兩。右每用藥五兩，以無灰酒五茶鍾，入磁器內，厚紙封口，再用油紙重封，置湯鍋內蓋煮，至藥香取出分服，直至瘡愈。立齋曰：此方藥品平易，消毒之功甚大，且不動臟腑，不傷血氣，不問陰陽腫潰，屢用屢效，真仙方也。常治發背腦疽勢盛者，更用隔蒜灸之。若脈沉實，大小便秘者，先用疏通而後用此，其功甚捷。若火毒已退，不作膿，或不潰者，更宜托裏；潰而不斂，及膿清者，用峻補。

神功托裏散一名金銀花散。治癰疽發背，腸癰乳癰，及一切腫毒，或焮痛，憎寒壯熱。金銀花，黃耆，當歸，甘草，等分。右用酒水各一鍾，煎至一鍾。分病上下，食前食後服之，少頃，再服一劑，柤敷患處。不問老少虛實皆可服。若為末，酒調服尤妙。

參耆托裏散治瘡瘍氣血俱虛，不能起發，或腐潰不能收斂，及惡寒發熱者。人參氣虛多用之，黃耆炒，白朮炒，當歸，熟地，芍藥酒炒，茯苓，陳皮，各一錢。右水煎服。

參耆內托散方在痘疹七。治癰疽膿毒不化，及潰後作痛。

托裏養營湯治瘰？流注，及一切癰疽不足之證，不作膿，或不潰，或潰後發熱，或惡寒，肌肉消瘦，飲食不思，睡臥不寧，盜汗不止。人參，黃耆炙，當歸酒拌，川芎，芍藥炒，白朮炒，各一錢。熟地，二錢。五味子炒研，麥冬，甘草，各二分。水二鍾，薑三片，棗一枚，煎七分。食遠服。

托裏黃耆湯治癰疽氣虛作渴甚效。黃耆蜜炒，六錢。甘草，天花粉，各一錢。水二鍾，煎八分。頻服之。加人參一錢亦可。若氣血俱虛，膿血大泄而作渴，或兼發熱者，宜用托裏養營湯。

內補黃耆湯治癰毒內虛，毒不起化，及潰後諸虛迭見。黃耆炙，麥冬，各一兩。人參，熟地，茯苓，甘草炙，各七分。白芍藥，當歸，川芎，遠志，官桂，各五分。右每服一兩，薑，棗，水煎服。

托裏當歸湯治潰瘍氣血俱虛，或晡熱內熱，寒熱往來，或婦人諸瘡，經候不調，小便頻數，大便不實等證，但瘡瘍氣血虛而發熱者，皆宜服之，久服亦收斂瘡口。人參，黃耆，當歸，熟地，川芎，芍藥，各一錢。柴胡，甘草，各五分。右水煎服。

托裏健中湯治瘡瘍元氣素虛，或因涼藥傷胃，飲食少思，或作嘔瀉等證。人參，白朮，茯苓，各二錢。半夏，炮薑，各一錢。黃耆，一錢半。炙甘草，五分。肉桂，三分。右薑，棗，水煎服。

托裏溫中湯治瘡瘍膿潰，元氣虛寒，或因剋伐，胃氣脫陷，腸鳴腹痛，大便溏泄，神思昏憒，此寒變內陷，緩則不治。附子炮去皮臍，二錢。乾薑炒，三錢。益志，丁香，羌活，沉香，木香，茴香，陳皮，各一錢。炙甘草，二錢。右薑，水煎服。

托裏益中湯治中氣虛弱，飲食少思，或瘡不消散，或潰而不斂。人參，白朮，茯苓，炮薑，陳皮，半夏，各一錢。木香，炙甘草，各五分。右薑，棗，水煎服。

托裏溫經湯治瘡瘍寒覆皮毛，鬱遏經絡，不得伸越，熱伏營中，聚結赤腫作痛，惡寒發熱，或痛引肢體。若頭面腫痛焮甚，仍宜砭之。麻黃，升麻，防風，乾葛，白芷，人參，當歸，芍藥，甘草，蒼朮，各一錢。右水二鍾，煎一鍾服。臥煖處，得汗乃散。或加柴胡。

托裏益黃湯治脾土虛寒，水反侮土，以致飲食少思，或嘔吐泄瀉等證。人參，白朮，茯苓，陳皮，半夏，各一錢。炮薑，丁香，炙甘草，各五分。右薑，棗水煎服。

托裏清中湯治脾胃虛弱，痰氣不清，飲食少思等證。人參，白朮，茯苓，陳皮，各一錢。半夏，八分。桔梗，七分。甘草，五分。右薑，棗，水煎服。

托裏抑青湯治肝木侮脾，脾土虛弱，以致飲食少思，或胸膈不利等證。人參，白朮，茯苓，半夏，陳皮，各一錢。芍藥，柴胡，甘草，各五分。右薑，棗，水煎服。

托裏營衛湯治瘡瘍外無焮腫，內便調和，乃邪在經絡也，宜用此藥。人參，黃耆，當歸，甘草炙，紅花，柴胡，連翹，蒼朮米泔浸炒，羌活，防風，黃芩，各一錢。桂枝，七分。右酒，水煎服。

托裏越鞠湯治六鬱所傷，脾胃虛弱，飲食少思等證。人參，白朮，各二錢。陳皮，半夏，各一錢。山梔，川芎，香附，蒼朮，各七分。炙甘草，五分。右薑，棗，水煎服。

定痛托裏散治瘡瘍血虛疼痛之聖藥也。粟殼去蒂炒，二錢。當歸酒拌，白芍藥炒，川芎，各一錢半。乳香，沒藥，肉桂，各一錢。右薑，棗，水煎服。

內托復煎散治瘡瘍焮腫在外，其脈多浮，邪勝必侵於內，宜用此托之。人參，白朮炒，當歸，黃耆鹽水炒，芍藥炒，茯苓，甘草炙，地骨皮，肉桂，防己酒炒，黃芩，各一錢。防風，二錢。右先以蒼朮一升，水五升煎，去朮入藥，再煎至二升。終日飲之。

內托羌活湯治臀癰堅硬腫痛，兩尺脈緊無力。羌活，黃檗，各一錢。防風，當歸尾，蒿本，肉桂，各一錢。連翹，蒼朮米泔浸炒，陳皮，各五分。黃耆鹽水炒，一錢半。右水，酒各一鍾，煎八分。食前服。

內塞散治陰虛陽邪湊襲患腫，或潰而不斂，或風寒襲於患處，血氣不能運行，久不能愈，遂成漏證。附子童便浸炮，肉桂去皮，赤小豆，炙甘草，黃耆鹽水炒，當歸酒拌，茯苓，白芷，桔梗炒，川芎，人參，遠志去骨，厚朴製，各一兩。防風，四錢。右為末。每服二錢，空心溫酒下。或酒糊丸，鹽湯下。或煉蜜為丸亦可。

沖和湯治瘡屬半陰半陽，似潰非潰，似腫非腫，此因元氣虛弱，失於補托所致。人參，陳皮，各二錢。黃耆，白朮，當歸，白芷，各一錢半。茯苓，川芎，皂角刺炒，乳香，沒藥，金銀花，甘草節，各一錢。右水，酒各半煎服。

神效酒煎散治一切瘡瘍，能托毒散毒，其效如神。人參，沒藥另研，當歸尾，各一兩。甘草，三錢。栝蔞，一個，半生半炒。右以酒三碗，煎二碗，分四服。或以為末，酒糊丸，桐子大。每服五十丸，用酒下。善消毒活血。

人參黃耆湯治潰瘍飲食少思，無睡發熱。人參，白朮，蒼朮，麥冬，陳皮，當歸，升麻，各五分。黃耆，一錢。黃檗，炒，四分。右水煎服。

黃耆人參湯治潰瘍虛熱，無睡少食，或氣穢氣所觸作痛。黃耆鹽水炒，二錢。人參，白朮，蒼朮米泔浸炒，當歸酒拌，麥門冬，五味子炒敲，各一錢。甘草炙，升麻，神？炒，陳皮，各五分。黃檗酒炒，三分。水兩鍾，薑三片，棗一枚，煎服。

黃耆建中湯內托癰疽諸毒。黃耆蜜炙，肉桂，各三兩。甘草炙，二兩。白芍藥，六兩。右每服一兩，薑，棗，水煎服。

參朮補脾湯治肺疽脾氣虧損，久欬吐膿，或中滿不食，必服此藥，補脾土以生肺金，否則不治。人參，白朮，各二錢。黃耆，二錢半。茯苓，當歸，陳皮，各一錢。麥冬，七分。北五味，四分，桔梗，六分，炙甘草，五分。右薑，棗，水煎服。

參耆補肺湯治肺證欬喘短氣，或腎水不足，虛火上炎，痰涎壅盛，或吐膿血，發熱作渴，小便短澀。人參，黃耆，白朮，當歸，陳皮，茯苓，各一錢。山藥，山茱萸，各二錢。五味子，炙甘草，各五分。熟地黃，一錢半。麥門冬，牡丹皮，各八分。右薑，棗，水煎服。

益氣養營湯治懷抱抑鬱，或氣血損傷，四肢頸項等處患腫，不問軟硬，赤白腫痛，或日晡發熱，或潰而不斂。人參，黃耆鹽水炒，當歸，川芎，熟地，芍藥炒，貝母，香附，茯苓，陳皮，各一錢。白朮，二錢。柴胡，六分。甘草，桔梗，各五分。右薑，水煎服。口乾加五味子，麥門冬；往來寒熱加乾柴胡，地骨皮；膿清加人參，黃耆；膿多加川芎，當歸；膿不止加人參，黃耆，當歸；肌肉遲生加白蘞，官桂。

補陰八珍湯治瘰？等瘡，足三陰虛者。人參，白朮，茯苓，甘草，當歸，川芎，熟地，芍藥，黃檗酒炒，知母酒炒，各七分。右水煎服。

參朮薑附湯治瘡瘍真陽虧損，或誤行汗下，或膿血出多，失於補托，以致上氣喘急，自汗盜汗，氣短頭暈泄瀉。人參，附子炮去皮臍，各一兩。乾薑，白朮，各五錢。右作二劑，水煎服。

附子理中湯治瘡瘍脾胃虛寒，或誤行攻伐，手足厥冷，飲食不入，或腸鳴腹痛，嘔逆吐瀉。附子，人參，白茯苓，白芍藥，各三錢，白朮，四錢。右水煎服。

六物附子湯治四氣流注於足太陰經，骨節煩疼，四肢拘急，自汗短氣，小便不利，或手足浮腫。附子制，防己，桂枝，各四錢。炙甘草，二錢。白朮，茯苓，各三錢。右作二劑，水一鍾半，薑三片，煎一鍾。食遠服。

附子八物湯治瘡瘍陽氣脫陷，嘔吐畏寒，泄瀉厥逆。附子炮，乾薑炮，芍藥炒，人參，炙甘草，茯苓，各一錢。肉桂，一錢。白朮，二錢。右水煎，食遠服。

回陽湯治脾腎虛寒，瘡屬純陰，或藥損元氣，不腫痛，不腐潰，或腹痛泄瀉，嘔吐厥逆，及陽氣脫陷等證。人參，白朮，黃耆，各三錢。乾薑炮，附子炮，甘草炙，陳皮，當歸，各二錢。柴胡，升麻，各五分。右酒，水煎服。如不應，倍加薑，附。

薛氏加減八味丸治瘡瘍痊後及將痊，口乾渴甚，或舌上生黃，或未患先渴。此皆腎水枯竭，不能上潤，以致心火上炎，水火不能相濟，故煩躁作渴，小便頻數，或白濁陰痿，飲食不多，肌膚漸消，或腿腫腳先瘦。服此以降心火，滋腎水，則諸證頓止。及治口舌生瘡不絕。熟地，八兩，酒蒸搗膏。山茱萸酒浸杵膏，山藥，各四兩。澤瀉蒸焙，白茯苓，牡丹皮，各三兩。

桂心，一兩。北五味，四兩半，炒。右為細末，入二膏加煉蜜少許丸，桐子大。每服六七十丸，五更初，言語前，或空心用鹽湯送下。此即陳氏加減八味丸也，方在補陣一二三。

加味地黃丸治肝腎陰虛，瘡毒，或耳內癢痛出水，或眼昏，痰氣喘嗽，或作渴發熱，小便赤澀等證。熟地，山藥，山茱萸，白茯苓，澤瀉，牡丹皮，柴胡，北五味，各為末等分。右將地黃掐碎，酒拌濕蒸爛杵膏，入諸藥和勻，加煉蜜為丸，桐子大。每服百丸，空心白湯送下。如不應，用加減八味丸。

當歸川芎散治手，足少陽經血虛瘡證，或風熱耳內癢痛，生瘡出水，或頭目不清，寒熱少食，或婦女經水不調，胸膈不利，？腹痞痛。當歸，川芎，柴胡，白朮，芍藥，各一錢。山梔炒，一錢二分。牡丹皮，茯苓，各八分。蔓荊子，甘草，各五分。右水煎服。

加味敗毒散治足二陽經熱毒流於腳根，焮赤腫痛，寒熱如瘧，自汗短氣，大小便不利，或無汗惡寒，表裏邪實者宜之。羌活，獨活，前胡，柴胡，桔梗，人參，茯苓，枳殼，甘草，川芎，大黃，蒼朮，各一錢。水二鍾，薑三片，煎服。

九味羌活湯方在散陣四四。治瘡瘍風熱鬱遏，焮腫作痛，或遍身作痛，或拘急不利，及頭痛惡寒脊強，脈浮緊。

加味羌活湯即前湯加金銀花，連翹，用解瘡毒。

白芷胃風湯治手，足陽明經氣虛風熱，面目麻木，或牙關緊急，眼目？動。白芷，升麻，各二錢半。葛根，蒼朮米泔炒，各八分。炙甘草，當歸，各一錢半。草豆蔻，黃檗炒，柴胡，？本，羌活，麻黃去節，各四分。蔓荊子，殭蠶，各三分。右水煎服。

葛根牛蒡湯治時毒腫痛，而便利調和者。葛根，管仲，甘草，豆豉，牛蒡子半生半炒，各二錢。右水煎服。

犀角地黃湯治胃火血熱妄行，吐？或大便下血。犀角鎊為末，生地，牡丹皮，芍藥，各一錢半。黃芩炒，升麻，各一錢。右水煎熟，入犀角末服。

犀角升麻湯治時毒或風熱，頭面腫痛，或咽喉不利，或鬢疽痄腮等證。犀角鎊，升麻，防風，羌活，各錢半。白芷，白附子，黃芩，各一錢。甘草，六分。右水煎服，入犀角末服。

玄參升麻湯治心脾壅熱，舌上生瘡，或木舌重舌，或連頰兩邊腫痛，或咽痛發斑並治之。元參，升麻，赤芍藥，犀角鎊末，桔梗炒，管仲，黃芩，各一錢。甘草，五分。水二鍾，煎八分，入犀角末。食後服。

升麻黃連湯治胃經熱毒，腮腫作痛，或發寒熱。升麻，川芎，當歸，各一錢半。連翹，黃連，牛蒡子，白芷，各一錢。右水煎服。若腫連太陽，加羌活，連耳後，加山梔，柴胡。

[秘傳]連翹湯治癰疽時毒腫痛焮腫。連翹，升麻，樸硝，各一兩。玄參，芍藥，白蘞，防風，射干，各三錢。大黃，一兩二錢。甘草炙，五錢。杏仁，八十個，去皮尖？炒黃另研。右每服五七錢，水煎服。下惡物後，服內托散之類。

五香連翹湯治腦疽，癰疽，時毒，邪氣鬱滯不行者。乳香，木香，沉香，丁香，香附，黃耆，射干，連翹，升麻，木通，獨活，桑寄生，甘草，各一錢。右水煎服。

復元通氣散治乳癰，便毒腫痛，及一切氣滯腫毒，或打撲損傷，閃跌作痛，及疝氣尤效。木香，舶上茴香炒，青皮，陳皮，白芷，甘草，貝母去心，穿山甲炙，漏蘆，等分。一方有玄胡索，白牽牛炒用，無白芷，漏蘆。右為末。每服二三錢，溫酒調下。

當歸散通經絡，行血滯。當歸，穿山甲灰炒，蒲黃炒，各半兩。辰砂，一錢。麝香，少許。右為末。每服三錢，熱酒調下，如不飲酒，薄荷醋湯亦可。

方脈流氣飲治瘰？流注，鬱結腫塊，或走注瘢痛，或心胸痞悶，咽塞不利，？腹膨脹，嘔吐不食，上氣喘急，欬嗽痰盛，面目四肢浮腫，大小便秘。當歸，川芎，芍藥炒，茯苓，黃耆炙，炙甘草，紫蘇，青皮，烏藥，半夏制，桔梗炒，枳實麩炒，防風，陳皮，各一錢。木香，大腹皮，枳殼麩炒，檳榔，各五分。水二鍾，薑三片，棗一枚，煎八分。食遠服。

瘡科流氣飲治流注，及一切恚怒氣結腫痛，或胸膈痞悶，或風寒濕毒搏於經絡，致成腫塊，肉色不變或漫腫木悶無頭。人參，當歸酒拌，黃耆鹽水炒，芍藥，官桂，厚朴製，甘草，防風，紫蘇，枳殼，烏藥，桔梗炒，各七分。檳榔，木香，川芎，白芷，各五分。右水煎服。

陳氏獨聖散凡患瘡瘍，皆因氣血凝滯，宜服香劑，蓋香能行氣通血也。如瘡初作，便宜以此入茶飲之。香附子，薑汁浸一宿，焙乾研末。右無時，以白湯調服二錢。潰後以[局方]小烏沉湯為尤妙。

乳香定痛丸治瘡毒損傷，血凝氣滯，壅腫拘攣，筋骨疼痛。乳香，沒藥各另研，羌活，五靈脂，獨活，各三錢。川芎，當歸，真綠豆粉，肉桂，白芷，白膠香，各半兩。右為末，煉蜜丸，如彈子大。每服一丸，細嚼薄荷湯或酒送下。手足損痛不能舉動，加草烏五錢，鹽湯送下。

消毒散治乳癰吹乳並便毒，如憎 5 寒壯熱，或頭痛者，宜先服人參敗毒一二劑，方可服此藥；如無前證，即服此藥三二劑；或腫不消，宜服托裏散。金銀花，青皮，天花粉，柴胡，殭蠶炒，貝母，當歸酒拌，白芷，各二錢。水二鍾，煎一鍾。食遠服。如治便毒，加大黃一二錢煨用，空心服。

清熱消毒散治一切癰疽陽證腫痛，發熱作渴。黃連炒，山梔炒，連翹，當歸，甘草，各一錢。川芎，芍藥，生地，各一錢半。金銀花，二錢。右水煎服。

東垣黃連消毒散治腦疽背疽，焮腫疼痛，或麻木。黃連炒，羌活，各一分。黃芩，黃檗，桔梗，？本，防己，各五分。歸尾，連翹，防風，獨活，知母炒，生地，各四分。人參，甘草，各三分。黃耆，蘇木，陳皮，澤瀉，各二分。右水煎服。

連翹消毒散治癰疽實熱諸證。亦名清涼飲。亦即[局方]涼膈散。連翹，一兩。梔子，大黃，薄荷，黃芩，各五錢。甘草，一兩半。朴硝，二錢半。右每服一兩，水煎溫服。

加味解毒湯治癰疽實熱，大痛不止。黃耆鹽水炒，黃連炒，黃芩炒，黃檗炒，連翹，當歸酒拌，各七分。甘草炙，白芍藥，梔子炒，各一錢。水二鍾，煎服，痛即止。

解毒防風湯治斑疹或癢或痛。防風，一錢。黃耆，芍藥，地骨皮，枳殼炒，荊芥，各二錢。水煎。徐徐服。

陳氏解毒防風湯方在痘疹五六。治痘疹毒氣熾盛。

散腫潰堅湯治瘰？堅硬，氣血無虧，宜用之。柴胡，黃芩，各四分。白芍藥炒，升麻，連翹，黃檗酒炒，蓬朮，三棱酒拌微炒，乾葛，歸尾，各三分。知母酒炒，龍膽草酒炒，天花粉，桔梗，昆布，各五分。炙甘草，二分。右水煎服。

栝蔞托裏散治瘡瘍毒盛者，未成則易消，已成則易潰，既潰則生肌。黃栝蔞，一個，杵碎。忍冬藤，乳香，各一兩。蘇木，五錢。沒藥，三錢。甘草，二錢。右用酒三碗，煎二碗。空心，日午，臨睡分三服。或以此為末，酒糊丸，彈子大，朱砂為衣。細嚼用當歸酒送下，治打撲損傷尤妙。

萬金散一名內托散。治癰疽已潰未潰者，有消毒破血之功。栝蔞，一個，杵碎。沒藥，一錢，研。大甘草節，二錢。右用酒二碗，煎一碗，去柤，後入沒藥服。

製甘草湯治懸癰不拘腫潰，亦治癰疽。用大甘草一兩，切三寸長，用澗水一碗浸透，以慢火炙乾，仍投前水浸透，再炙至水乾為度，卻剉細，用無灰酒二鍾煎七分。空心服。嘗有人患此已破，服兩劑瘡即合。一，國老膏方：用大甘草二斤，以河水浸取漿汁，去柤，用銀石器熬成膏，磁罐收貯。每服一二匙，酒調服，或水亦可，尤解丹藥之毒。一方治癰疽，用生甘草為末，酒調服二錢，連進數服自消。

梅花飲子癰疽初起，服之可防毒氣內攻。川芎，乾葛，天花粉，黃耆，烏梅，甘草，蘇木，各一兩。忍冬藤，四兩。右作四劑，水煎服。

牛膠飲治癰疽使毒不內攻，不傳惡證，有益無損。牛皮膠廣中明者，四兩。右用酒一碗，重湯煮化，加酒服至醉，不能飲者加白湯。

明膠飲子治一切癰疽癤毒。明廣膠蛤粉炒珠，粉甘草，各一兩。橘紅，五錢。右作二劑，水煎服。

護心散解金石砒硫發疽之毒。綠豆末，一兩。明乳香，半兩，研細。右以生甘草煎湯調。時時與呷，務使藥氣常在膈間。

清心內固金粉散一名金花散。解毒清心，流行氣血，散滯清火，凡焮腫熱痛，飲食如常者，大宜用之。綠豆，四兩，研末。硃砂另研，人參，甘草，白茯苓，各三錢。朴硝另研，白豆蔻，各五分。麝香另研，雄黃，各一錢。冰片，五分。右為末。每服一二錢，蜜湯調下。

蠟礬丸一名黃礬丸。治金石發疽，一切癰疽，托裏止疼痛，護臟，神妙，不問老少皆可服之。黃蠟，一兩，色佳者，溶開，離火入礬末，一方止用七錢。白礬，一兩，明亮淨者，研末。右二味和勻，眾手急丸，桐子大。每服二三十丸，漸加至四五十丸，熟水或鹽湯送下，日進二三服，服至三四兩之上，愈見其功矣。如服金石發疽，別用白礬末一兩，作三五服，溫酒調下尤效。有人遍身生瘡，狀如蛇頭，名曰蛇頭瘡，尤宜服之。

治蛇蝎毒蟲咬傷，熔化熱塗傷處，痛止毒出，仍服兩許。此方不惟止痛生肌而已，其護膜止瀉，消毒化膿，及內癰排膿托裏之功甚大。

千金化毒丸治諸惡毒。用白礬三錢糊丸。以？頭七莖煎湯送下，則腫痛俱退。再用仙方活命飲二劑以去其餘毒。

此本方原用礬末，以？湯調服，因湯難服，故易為丸。一方主治瘡疽，不問腫潰，先用此藥二三服，後用消毒藥，甚效。常治芻蕘之人，用此即退，不用托裏藥亦愈。若金石毒藥發疽者尤效，蓋礬能解金石之毒也。一方用礬末五錢，硃砂五分，熱酒下亦效。此藥托裏固內止瀉，解毒排膿，不動臟腑，不傷氣血，有益無損，其藥易得，其功甚大，偏僻之處不可不知此方。或蟲尤所傷，溶化熱塗患處，更以熱酒調末服，皆效。

五福化毒丹治咽喉牙口瘡毒腫痛，並小兒一切熱毒瘡癤，驚惕煩躁，口舌生瘡，夜臥不寧等證。玄參，桔梗，各二兩半。茯苓，三兩半。人參，牙硝，青黛，各一兩。甘草，七錢半。麝香，少許。金箔，二十片。右為末，煉蜜丸，芡實大。每服一丸，薄荷湯化下。若痘毒上攻，口齒生瘡，以生地黃汁化服，及用雞翎掃傅患處。

奪命丹治疔瘡發背等證，或麻木，或嘔吐，重者昏憒。此藥服之，不起者即起，不痛者即痛，痛甚者即止，昏憒者即甦，嘔吐者即解，未成者即消，已成者即潰，有奪命之功，乃惡證中之至寶也。蟾酥酒化，輕粉，麝香，各五分。枯礬，寒水石煆，銅綠，乳香，沒藥，各一錢。硃砂，三錢。蝸牛，二十個，另研，無亦可。右為末，用蝸牛或酒糊搗丸，綠豆大。每服二三丸，溫酒，？湯下。或用？白三四寸，病者自嚼爛吐於手心，包藥在內，用熱酒和？送下，如人行五七里，汗出為效。重者再服一二丸，或外用一丸入瘡孔內，以膏藥貼之。

飛龍奪命丹治一切疔瘡毒瘡，出汗則愈，神效。乾蟾酥，二錢，乳化。沒藥，硼砂，寒水石煆，雄黃，各三錢。乳香，硃砂，血竭嚼成餅者真，枯礬，各一錢。輕粉，冰片，各五分。蜈蚣，一條去頭，酒浸焙乾。蝸牛，四十丸個，研為膏，或無亦可。右各研為細末，取蝸牛，蟾酥研勻，入諸末熟杵丸，綠豆大，硃砂為衣。每服四五丸，嚼？白一口，吐在手心，將藥包？內，用溫酒吞下，須臾汗出，或少吐瀉，毒即解。

立齋曰：前回生丹乃慓悍攻毒之劑也，蓋無經不至，無氣不動者。後奪命丹尚緩。若食一切禽畜毒物，及瘡脈浮緊細數，毒畜在內，並惡毒證，凡宜汗吐者，當用前丹有神效。若老弱之人，或瘡毒稍輕者，宜用後丹，或更以隔蒜灸之為良。

回生丹李頤顏先生口授，非泛常之藥，萬寶之秘，專治一切疔毒，並有神效。金腳信，明磠砂，明乳香，半夏，上紅丹，各五分。巴豆肉不去油，明雄黃，大南星，南硼砂，各一錢。大斑蝥，十五個，去頭足翅。右為細末，旋取蟾酥和丸，麻子大，硃砂為衣。每服十五丸，好酒下，看瘡生上下，食前後服，能飲者至醉為佳。凡腫毒失治，毒氣入腹，用此藥能起死回生，服藥後吐瀉俱作乃甦。

通氣散治時毒腫甚，咽喉不利，取嚏以泄其毒。玄參，一錢半。牙皂，川芎，各一錢。藜蘆，五分，一方無此。羊躑躅花，二錢半。右為末，用紙燃蘸少許入鼻內，取嚏為度。按：此方止用皂角，川芎，北細辛三味即可，亦不必藜蘆躑躅之毒品也。總不若通關散為妙，方在因陣九十八。

梔子仁湯方在寒陣十九。治發熱狂躁，咽喉腫痛。

六味梔子仁湯治時毒腫痛，大便秘結，脈沉數。山梔炒，枳殼，大黃煨，升麻，牛蒡子炒，鬱金，等分。右水煎服。或為細末，每服三錢，蜜水調下。

清肝益營湯治肝，膽，小腸經風熱血燥，筋攣結核，或耳項胸乳？肋作痛，並一切肝火之證。山梔，當歸，木瓜不犯鐵，茯苓，各一錢。柴胡，芍藥炒，川芎，各七分。龍膽草，八分。白朮，二錢。熟地，一錢半。炙甘草，五分。右薑，水煎服。

清心湯治瘡瘍腫痛，發熱飲冷，脈沉實，睡語不寧。右方即防風通聖散，每料加黃連五錢，每劑用一兩，水煎服。方在攻陣十六。

濟陰湯治瘍毒純陽，腫痛發熱。連翹，二錢。山梔炒，黃芩炒，黃連炒，甘草，各一錢。芍藥，一錢半。牡丹皮，一錢二分。金銀花，三錢。水煎服。大便若秘，量加大黃。

地骨皮散治瘡瘍氣虛內熱，煩渴不寧。人參，黃耆，生地黃，地骨皮，柴胡，各一錢半。白茯苓，石膏煆，知母，各一錢。水，薑，煎服。

一味苦參丸治一切癰疽毒瘡，焮腫作痛，或煩躁。苦參，不拘多少為末。右用水糊丸，桐子大。每服二三錢，溫酒下。

陳氏苦參丸治遍身搔癢，癬疥瘡瘍。苦參，四兩。玄參，黃連，大黃，獨活，枳殼，防風，各二兩。黃芩，梔子，菊花，各一兩。右為末，煉蜜丸，桐子大。食後茶酒任下三四十丸，日三服。

五利大黃湯治時毒焮腫赤痛，煩渴便秘，脈實而數。大黃煨，黃芩，升麻，各二錢。芒硝，梔子，各一錢半。水一鍾半，煎六分。空心熱服。

清涼飲治癰瘍熱毒熾盛，大便秘結。此即前連翹消毒散。連翹，一兩。大黃，山梔子，薄葉，黃芩，各五錢。甘草，一兩半。樸硝，二錢半。右每服一兩，水煎服。

宣毒散治一切癰毒，其功不可盡述。大黃煨，白芷，各五錢。水二鍾，煎一鍾。食前服。立齋曰：此方乃宣通攻毒之劑，若脈沉實，便秘者，毒在臟也，宜服之，其功甚大。若臟腑調和，脈不實者不可用。[醫林集要]方用大黃一斤，白芷六兩，為末，每服三錢，熱酒調下，更用茶清調搽患處，名曰萬金散，蓋因其功而珍之也。或用水跌為丸，以便於服亦可。吳江申僉憲兄患背疽堅硬，脈沉實，乃毒在內，用一服，大小便下污物，再服而消。恐患者忽此二藥，故以此嘗驗者告之。

拔毒散治一切癰疽腫毒，其功不可盡述。乳香，沒藥，當歸，穿山甲炮，木鱉子，連翹，各一錢。甘草炙，五分。栝蔞仁，八分。牙皂炒，貝母，各七分。忍冬藤，二錢。大黃，生熟各一錢半。右水，酒各一鍾，煎一鍾。食前服。此方攻毒上痛化膿之良劑也，屢用屢驗。若膿成或已潰者，大黃可不用，恐泄其真氣，則膿者難潰，潰者難斂也。亦有膿雖潰，脈仍洪數，或沉實，喜冷者，火邪尚在，又所宜用。

內疏黃連湯治瘡瘍發熱而嘔，大便秘結，脈洪而實。黃連，芍藥，當歸，檳榔，木香，黃芩，梔子，薄荷，桔梗，甘草，各一錢。連翹，大黃，各一錢半。薑，水煎，仍量虛實治之。

桃仁湯逐瘀血。桃仁，蘇木，各一兩。生地黃，五錢。虻蟲去足翅炒，水蛭炒，各三十個。右每服三錢，水一盞，煎六分。空心服。

漏蘆湯治腦疽，癰疽毒盛實者。漏蘆，黃耆，甘草，連翹，沉香，各五錢。大黃，一兩，微炒。右每服四五錢，薑，棗，水煎服。

千金漏蘆湯治癰疽發背，丹疹時行熱毒，赤腫焮痛。漏蘆，黃芩，白蘞，連翹，枳殼麩炒，升麻，粉草，麻黃去節，大黃濕紙裹煨，朴硝，一兩。右每服五六錢，薑，水煎，去柤。空心服。下惡物為妙。

漏蘆升麻湯治時毒頭面紅腫，咽嗌堵塞，水藥不下，若臟腑素有積熱，發為腫毒疙瘩，一切紅腫惡毒。漏蘆，二錢。升麻，一錢半，黃芩酒洗，生甘草，玄參，牛蒡子炒研，苦梗，連翹，各一錢。藍葉如無用青黛，大黃酒浸量輕重用之。水煎服。大利之結者，加芒硝。

潤腸丸治脾胃伏火，大腸乾燥，或風熱血結，宜用此丸通之。若結在直腸，宜用豬膽汁導之。蓋腎主五液，開竅於二陰，若津液滋潤，則大便通調，若津液不足，脾氣虧損，必當培補，乃忌此藥。桃仁去皮尖，麻子仁，各一兩。羌活，歸尾，大黃煨，皂刺，秦艽，各五錢。右各另研為末，煉蜜或豬膽汁丸，桐子大。每服三四十丸，白湯下。若用豬膽汁導而糞不結燥者，須急補元氣。

沒藥丸善逐滯血。當歸，一兩。桂心，芍藥，各半兩。桃仁去皮尖研，沒藥，各三兩。虻蟲去足翅，水蛭炒，各三十個。右為末，醋糊丸，桐子大。每服三五丸，空心醋湯下。

當歸丸行血，利水，通大便。當歸，半兩。大黃，桂心，各三錢。赤芍藥，葶藶，各二錢。人參，甘遂？裏煨，半錢。煉蜜丸，如彈子大。空心米今化下一丸。

破棺丹治瘡瘍熱極汗多，大渴便秘，譫語發狂。大黃，二兩半半生半熟，芒硝，甘草，各二兩。右為末，煉蜜丸，彈子大。每服一丸，童便，酒化下，白湯亦可。

忍冬酒解諸癰毒。忍冬藤，鮮者四五兩，若乾者，止用一兩，搗。大甘草節，一兩，生用。二味入砂鍋內，以水二鍾，煎至一鍾，再入無灰酒一鍾，又煎數沸，去柤，分三服，病重者晝夜兩劑，至大小便通利為度，另用忍冬藤研爛，入酒少許罨患處。

金銀花酒治一切癰疽發背，疔瘡喉痺等證。用金銀花藤葉搗爛，取汁半鍾，和熱酒半鍾溫服，甚者不過三五服，可保無虞。

槐花酒治癰瘍熱毒最妙。用槐花四五兩炒微黃，乘熱入酒二鍾，煎十餘滾，去柤熱服，未成者二三服，已成者一二服，但察其有熱毒未清者皆可用。槐花治濕熱之功最為神速，惟胃寒者不宜服。大抵腫毒非用蒜炙及槐花酒先去其勢，雖用托裏諸藥，其效未必甚速。

蒲公英酒治乳癰吹乳，不問已成未成皆可用。用蒲公英一握，搗爛，入酒半鍾，取酒溫服，粗貼患處，甚者不過三五服即愈。

遠志酒能托散諸毒，治女人乳癰尤效。遠志，不拘多少，用米泔浸洗，槌去心。右為末。每服三錢，用好酒一鍾調，遲少頃，澄清飲之，以滓傅患處。

牛膝酒治楊梅風毒，腰痛。牛膝，川芎，羌活，五加皮，杜仲，甘草，地骨皮，薏仁，各一兩。生地黃，十兩。海桐皮，二兩。右？咀，用帛裹入無灰酒浸二七日，夏月三五日。每服一盃，日三五次。

消癭酒昆布，三錢。海藻，五錢。沉香，雄黃，各一錢，研末。海螵蛸，二錢。右為咀，用好酒一升湯煮。任意每服一二鍾，或浸十餘日亦可飲。

桑枝煎大治口渴。取嫩桑枝細切一升炒，以水三升，煎一升。日服三五劑，更多尤妙。[抱樸子]云：療風痺乾燥，腎痛腳氣，四肢拘攣，上氣眩暈。久服補肺消食，利小便，輕身，耳目聰明，令人光澤，其功不能盡述。

神仙截法治癰疽發背，一切惡瘡，預服則毒氣不入內。真麻油，一斤，銀器內熬十數沸，候冷。右用酒兩碗，入油五盞。通口熱服，一日用盡，緩則數日服之。吳安世云：吾家三世用之，無有不效。又聞獵者云：凡中藥箭，急飲麻油，藥毒即消，屢用甚驗。按：右方凡大便秘結而毒蓄於內者，最宜用之以疏通其毒。若陰毒及大便不實者，乃非所宜。

砭法治丹毒疔瘡紅絲走散，或時毒瘀血壅盛。用細磁器擊碎，取有鋒鋩者一塊，以箸一根，劈開頭尖夾之，用線縛定，兩手指輕撮箸尾，令磁鋩正對患處，約懸寸許，再另用箸一根頻擊箸頭，令毒血遇刺皆出，毒自減退。若毒氣入腹膨脹者難治。

刺少商穴治咽喉急痛。穴在手大指內側去爪甲角如韭葉，刺入二分許，以手自臂勒至刺處，出血即消。若重而膿成者，必須鍼患處，否則難治。

洪丞相蜞鍼法凡癰瘍勢焮毒盛，血凝不散者，宜用此法以殺其勢。治癰初作，先以筆管一個，入大螞蝗一條，以管口對瘡頭使蜞吮，惡血得去其毒即散。如瘡大，須換三四條。若吮正穴，蜞必死矣，屢試屢效。若血不止，以藕節上泥塗之即止。若瘡頭未明，以井邊泥塗上，先乾處即是。

騎竹馬灸法治一切瘡瘍，無有不愈。其法今病人以手肘憑几而坐，男左女右，將手臂豎起要直，乃用竹篾一條，自臂腕中曲處橫紋間量起，貼肉直上至中指尖盡處截斷為則，不量指甲。另用竹扛一條，令病人脫衣正身騎定，前後用兩人扛起，令病者腳不著地，仍使人扶定，勿令傴僂，卻將前量臂篾從竹扛上尾？骨坐處，直貼脊背量至篾盡處記之，此取中之處，非灸穴也。

又用薄篾量男左女右手中指節兩橫紋處，截為同身寸法，將此寸篾即安前脊中點記處，兩邊各開一寸，盡處即是灸穴，各灸五七壯。疽發於左則灸右，疽發於右則灸左，兩邊俱甚則左右皆灸。蓋此穴乃心脈所過之處，凡癰疽皆心火之留滯，灸此則心火流通而毒自散矣，有起死回生之功，屢試屢驗。

神仙隔蒜灸法治一切癰疽瘡毒大痛，或不痛，或麻木，及治痘疔毒氣熾盛，使諸痘不能起發，已起發者不能灌膿，已灌膿者不能收靨等證。如痛者灸至不痛，不痛者灸至痛，其毒隨火而散，此攻散鬱毒從治之法也，大有回生之功。其法用大蒜頭去皮切三分厚，按瘡頭上，用艾灶於蒜上灸之，五壯換蒜復灸，或三五十壯，或一二百壯，愈多愈妙。

未成者即消，已成者亦殺其大勢，不能為害。如瘡大用蒜搗爛攤患處，將艾鋪上燒之，蒜敗再換。或陰毒紫白色，不起發，不痛，不作膿者，尤宜多灸，仍服托裏之劑。如灸後仍不痛，或不作膿，不起發者不治，此氣血虛極也。

附子餅治潰瘍氣血俱虛，不能收斂，或風寒襲之，以致血氣不能運行，皆令不斂。用炮附子去皮臍研末，以唾津和為餅，置瘡口上，將艾炷於餅上灸之，每日灸數壯，但令微熱，勿令痛，如餅乾，再用唾津調和，務以瘡口活潤為度。

豆豉餅治瘡瘍腫毒硬而不潰，及潰而不斂，並一切頑瘡惡瘡。用江西豆豉餅為末，唾津和作餅子，如錢大，厚如三六錢，置患處，以艾炷於併上灸之，乾則再易。如灸背瘡，用漱口水調餅覆患處，以艾鋪餅上灸之。如未成者即消，已成者亦殺其大毒。如有不效，必氣血虛敗也。

木香餅治一切氣滯結腫或痛，或閃肭，及風寒所傷作痛，並效。木香，五錢。生地黃，一兩。

右以木香為末，生地黃杵膏和勻，量患處大小作餅，置腫處，以熱熨斗熨之。

香附餅治瘰？流注腫塊，或風寒襲於經絡，結腫或痛。用香附為末，酒和量瘡毒大小作餅，覆患處，以熱熨斗熨之。未成者內消，已成者自潰。若風寒濕毒，宜用薑汁作餅。

神效桑枝灸治發背不起，或瘀肉不潰，此陽氣虛弱。用桑枝燃著，吹熄其焰，用火灸患處片時，日三五次，以助腫潰。若腐肉已去，新肉生遲，宜灸四畔。其陰瘡瘰？，流注？瘡，惡瘡久不愈者，亦宜用之。大抵此法，未潰則解熱毒，止疼痛，消瘀腫，已潰則補陽氣，散餘毒，生肌肉。若陽證腫痛，甚或重如負石，初起用此法，出毒水即內消；其日久者用之，雖潰亦淺，且無苦楚。惜患者不知有此，治者亦不肯用此也。

神效？熨法治流注結核，骨癰鶴膝，肢體腫塊，或痛或不痛。或風寒襲於經絡，流注肢體，筋攣骨痛。或跌撲損傷，止痛散血消腫之良法。或先用隔蒜灸法而餘腫未消，最宜用熨，以助氣血而行壅滯，其功甚大。用？頭細切，杵爛炒熱敷患處，冷即易之，再或熱熨數次，腫痛即止，其效如神。或用？煎湯，薰洗傷處亦妙。或用？一大把，束其數節，切為薄餅置患處，用熱物熨之，或鋪艾灸之亦可，必易餅多熨為妙。

神仙薰照方雄黃，硃砂，血竭真者，沒藥，各一錢。麝，二分。右五味，研細末，用棉紙捲為粗撚，約長尺許，每撚中入藥三分裹定，以真麻油潤透，點灼瘡上。須離瘡半寸許，自紅暈外圈周圍徐徐照之，以漸將撚收入瘡口上，所謂自外而內也。更須將撚猛向外提，以引毒氣，此是手法。此藥氣從火頭上出，內透瘡中，則毒隨氣散，自不內侵臟腑。

初用三條，漸加至五七條，瘡勢漸消，可漸減之，薰罷隨用後敷藥。廣陵李杜云：背瘡所患，惟內攻與外潰耳。證屬火毒，醞釀斯成，不能外散，勢必內攻，不能中出，勢必旁潰。醫者往往以涼藥圍解，多罹此二患。又陰瘡不起發者，止有隔蒜灸一法，然亦未見鑿鑿取效。此方初用藥撚薰照，以火引火，毒氣外散，後用藥敷圍，追膿止痛，毒從孔竅及瘡頂中出，可免旁潰矣。

陰瘡一照，即起紅暈，狀如蒸餅，變為陽證，可保無虞，此其奇中大略也。照法日每一次，初次用撚三根或四根，次日用四根或五根，再次漸至六七根止，大率看瘡輕重，酌撚多寡。重者不過六七日，腐肉盡化為膿，從瘡口中陸續湧出，新肉如石榴子纍纍而生，此時不必再照。圍藥終始如一，隨瘡勢大小，漸漸收入。照圍後不可聽醫用膏藥貼蓋，以致毒氣怫鬱，止剖？葉量瘡口貼之。

凡照時先須用豬蹄煎湯，澄清洗去圍藥。如法薰照，待瘡勢大愈，肉生將滿，始可用生肌散，或護以太乙膏，平復後膏藥猶不可離，此其始末細微也。內服者，大要不出十宣散，護心散等方，最忌寒涼，恐傷胃氣。此瘡由惱怒鬱結厚味所致，受病以年計，愈久則愈甚也。調攝之法，非懲忿窒慾，清散托裏，治以前方，即盧扁復生有望而走耳。又前方初止治背疽，其後一切腫毒無不收功，蓋法無定則，醫貴變通，神而明之，存乎其人耳。

余不佞善病，故留心方術，然未經累驗，不輕授人。此一方初驗於化南，再驗於陳大參景山，及范中翰舍初，其他證亦曾用以推廣，皆應手取效，輒贅其詳於此。其傳則道人孫氏，今大播廣陵，余先慈賴以保安者廿年云。池陽來陽伯云：王孝廉良甫為余言，廣陵人有善神燈照者，療渠發背神良，已求得其禁方矣，余識之。

已酉歲，余客廣陵，偶胻腫比於股，招所謂善療者照之，不膿得愈。又館友胡含素患發背，大如覆盂，神懵懵憒矣，延瘍醫至，束手，待肉腐糜方可用膏，徐長肌肉。問其術曰至此，問其候曰百日。果如其說，則含素將成烏有矣。遂急同弟輩求得前方刻本，按法治之，一日痛止，二三日神清，如脫桎梏，釋重負，肉腫如孟者日縮而小，並未嘗腐糜也。不月餘膿盡，爽然起矣。

奇矣哉！不表而汗，不鍼而潰，不灸而陷舉，不補而實，不下而毒盡，凡醫人之鍼刺不必用也。至理歸於易簡，大道本在目前，所謂不可不思議者也。古今道術入妙者皆如此類，茲重刻之，故為此敘。曲梁聶雲翰云：戊戌春暮，余病疽京邸，疽據背中，前與心對，初發微若黍粒，搔之痛癢關心，寒熱交作，甫十日大若升，再十日大若斗，食逆便結，匝月目不一瞬，醫方所載諸死候業已十犯八九，兩絕復甦，自分無生，手條後事。

偶從楊楚璞得李肖衡所傳異人指授仙方，如法薰敷，越二日毒漸解，乃有起色，不易方而竟就痊，距初發浹廿旬。歸家出以試人，輕僅踰月，重亦不出百日，靡不起者。蓋余所感毒極重，勢極大，又治極遲，即二三內外科名家皆束手失色，以為從所未聞未見，及試人則取驗更捷，蓋感有輕重，治有遲蚤也。

顧念非此異方，不能起余必死異證，非余起死回生，不能白此方之神異，余以此方活，安忍天下人以此證危。因慮此方莫獲廣沛於天下，又慮天下忽視此方而不加篤信，或亂於恥功不已出之醫口，疑似轉盼間，致誤大事而悔無及也，因贅數語以為此方之引。

咸林王維英云：丙午端陽日，余左臂患疽，其大如拳，用騎竹馬法，灸之百十壯，皰起如銅錢，四圍腫覺退。笥中蓄此仙方，命製藥料，欲俟破後薰之，不識其初亦可薰也。客有備言可薰者，因於當日即薰十條，瘡頂高收，四圍色白，夜間毒肉從邊化為稠膿，徐徐內潰，粘同膠鰾。每日如法薰照洗貼，五六日，中尖毒肉脫落一條，共有十三孔，瘡外一指許旁串三孔，且痛且癢，即極力照之，初出黃水，次出稠膿，後流清漿，瞬息口收，並未再串。

其原載敷藥，長安中若不產豨薟，五龍二草，止用金銀花三色敷之。乾則覺痛，即去之不敷，並未用生肌散，惟護以太乙膏，月餘盡痊。當此瘡將愈，左臂又患一疽，正對無二，即照撚十條，敷以麩炒醋調文蛤膏，一日數更。次日五條，三日頂破膿出，不痛不癢，其毒盡散。同時有患別瘡者，余付此藥薰之，隨薰即散，並未成形。乃知是方也，真仙方哉！真仙方哉！持此療瘡，天下無瘡矣。

余死世人但知瘡破後可照，不識照初發者尤易散；又恐因敷藥不全，並棄前方，不識敷藥不用亦可也，故備述終始，以神此方之用。

洗藥神效散治陰濕諸瘡。蛇床子，二兩。朴硝，一兩。右每用一兩，水二碗，煎數沸，洗瘡拭乾，摻生肌藥。

雄黃解毒散治一切癰腫潰爛。毒勢甚者，先用此藥二三次，以後用豬蹄湯。雄黃，一兩。白礬，四兩。寒水石煆，一兩半。右俱為末，用滾湯二三碗，乘熱入藥末一兩洗患處，以太乙膏或神異膏貼之。

豬蹄湯治一切癰疽杖瘡潰爛，去惡肉，潤瘡口，止痛。白芷，黃芩，當歸，赤芍藥，獨活，生甘草，露蜂房連子者佳，各五錢。用豬蹄一隻，水四五碗，煮熟去油柤，取清湯，入前藥一兩許，煎十數沸，去柤溫洗，惡肉隨洗而下，隨用膏藥貼之。按：此湯不必用黃芩，或以白礬易之更佳。

集香散一二六洗癰疽潰爛。白芷，藿香，茅香，香附，防風，各三錢。木香，甘草，各一錢。右用水三碗，煎數沸，去柤，淋洗患處。立齋曰：此乃馨香之劑也，血氣聞香則行，得臭則逆也，凡瘡毒將盡未盡宜用之。若有瘀肉，宜先用雄黃解毒散解之，後用此方，洗後須即用膏藥貼護，勿使風入肌肉易生，直至收口為度。最忌用生肌之藥。

敷藥方一二七車前草，豨薟草，金銀花，五爪龍草。右四味，鮮草，一處搗爛，加多年陳米粉，即常用糨衣者，初起時仍加飛鹽少許，共調為稠糊敷瘡上，中留一頂拔膿出。若冬時無鮮者，用乾葉為末，陳醋調敷亦可。或五龍草一時難得，即單用四味亦能奏功，不必拘執也。陽伯曰：瘡毒初起毒盛者，須內服敗毒藥數劑；其有氣血薄弱者，亦須用托裏藥數劑，則萬全之計耳。

[秘傳]圍藥鐵井欄一二八敷一切惡毒，即收斂消腫，神效。牛糞灰晒乾燒灰用新磁罐盛之乾處加倍用，鐵線草，草烏，文蛤，白芨，白斂，貝母心，陳小粉炒極黃色，各等分。右為末，用高醋熬熱調藥如糊敷瘡，四圍中留錢孔以出毒氣，乾則易之。瘡勢惡甚者，用飛龍奪命丹等藥，出汗，無不效。

大黃揭毒散一二九敷熱壅腫毒。大黃，一兩半。白芨，一兩。朴硝，二兩。右為末，井水調搽，乾則潤之。

草烏揭毒散百三十治一切癰疽腫毒。草烏，貝母，天花粉，南星，芙蓉葉，等分。右為末，用醋調搽四圍，中留頭出毒，如乾，用醋潤之。

抑陰散一三一治瘡瘍元氣虛寒，焮腫不消，或不潰斂，或筋攣骨痛，一切冷證。草烏，二兩。南星煆，赤芍藥炒，白芷，各一兩。肉桂，五錢。右為末，？湯調塗，熱酒亦可。

抑陽散一三二一名洪寶丹。治瘡屬純陽，腫痛發熱。天花粉，三兩。薑黃，白芷，赤芍藥，各一兩。右為末，茶湯調搽患處。

陰陽散一三三治瘡屬半陰半陽。紫荊皮炒，五兩。獨活去節炒，一兩。赤芍藥炒，白芷，石菖蒲，各二兩。右為末，？酒調搽。

神功散一三四諸發背癰疽，及諸瘡，不問腫潰皆效。黃檗炒，草烏炒，各一兩。右為末，用漱口水調入香油少許搽患處，如乾，仍用水潤之。

清涼救苦散一三五治大頭瘟腫甚者，以此藥敷之。芙蓉葉，霜桑葉，白斂，白芨，大黃，黃連，黃檗，白芷，雄黃，芒硝，山茨茹，赤小豆，南星，金線重樓。右等分為末，蜜水調敷腫處，以翎頻掃之。

二黃膏一三六敷一切腫毒，熱浮在外，或時氣熱壅者。黃檗，大黃，各等分。右為末，用醋調傅，如乾，用水潤之。

迴陽玉龍膏一三七治陰疽發背，寒邪流注，風濕冷痺，諸腳氣冷痛無紅赤者，及跌撲所傷為敷涼藥，或人元氣虛寒，腫不消散，或不潰斂，及癰腫堅硬，肉色不變，久而不潰，潰而不斂，或鼓椎風筋攣骨痛，一切陰寒冷證第一藥也。草烏，肉桂，各五錢。薑黃炒，南星煨，白芷，赤芍藥炒，各一兩。右為末，？湯或熱酒調塗。

沖和膏一三八治一切瘡腫，不甚焮熱，積日不消。紫荊皮炒，五兩。獨活去節炒，三兩。赤芍藥炒，二兩。白芷，菖蒲，各一兩。右為末，？頭煎湯調搽。

麥飯石膏一三九治瘡疽初起，先以麥飯石膏塗之，俟瘡根漸收，即敷神異膏斂之。但麥飯石膏難於修合，用神異膏亦效。白麥飯石炭火煆醋淬數次研極細二兩，據[本草]所載，石如飯團，粒粒結成塊者即是，皆可用也。鹿角，生取帶腦骨者，斷之，用炭火燒煙盡，研極細四兩。右用米醋調和，入砂器煎，以竹片不住手攪熬成膏。先用豬蹄湯洗患處，以鵝翎拂塗四圍，乾則以醋潤之，若腐爛者，用布帛攤貼之。

李氏曰：麥飯石膏治發背癰疽神妙，惜世罕知。有患癰不潰而危者，全用此膏，一夕頓潰。凡疽得膿，其毒始解，或有不潰者，須用此膏，故錄之俾精擇修合，以取十全之功也。嘗見世間醫者，每有妙方，秘而不傳，或更改以惑人，誠可惡也。余思西華麥飯石膏守死不傳，其立心私刻，君子鄙之矣。

黑末子百四十治癰毒。用羊角連內骨燒存性，為末。酒調三錢，分上下服之，瘡可散。立齋曰：此方未嘗用，蓋秘方也。嘗治面上或身卒得赤斑，或癢或瘭毒，此而不治，亦乃殺人。以羖羊角燒存性，研為極細末，以雞子清調塗之，甚效。本草亦云然。

乳香定痛散一四一治瘡瘍潰爛，疼痛不可忍，諸藥不效者。乳香，沒藥，各二錢。寒水石煆，滑石，各四錢。冰片，一分。為細末，搽敷患處，痛即止。此方乳，沒性溫，佐以寒劑制之，故寒熱之痛皆妙。

烏金膏一四二治發背中央肉死，塗之即腐；未死，塗之即生。若初起腫痛，用點數處，則解毒頓消，若瘀肉腐黑，塗之即潰。若惡瘡頑瘡，元氣無虧，久不收斂者，內有毒根，以紙撚醮？其內。有等發背因元氣虛弱，或因剋伐，元氣虧損，毒氣散漫，中黯外赤，不腐不潰，須服大補之劑，中塗三四寸許，至五六日間，赤黯之界自有裂紋如刀劃之狀，中央漸潰漸脫，內用純陽之藥以接其元氣，庶能收斂。若妄用刀鍼，去肉出血，則陽隨陰散，元氣愈傷，或塗涼藥則毒氣不解，氣血愈虛，非徒無益，適以害之矣。

其方用巴豆去殼炒黑，研為膏，點腫處，或塗瘀肉上，則自消化，或加乳香少許亦可。如塗瘡內，或加香油少許調稀可用。若餘毒不斂者，以此？之，不致成痛。

透骨丹一四三此潰膿藥，外科不可缺。蟾酥，硼砂，輕粉，巴豆，各五錢。蝸牛，二個。麝香，一分。右先將巴豆研如泥，次入蝸牛，麝香再研，後入各藥研極細，以小磁瓶收藏。每用少許以乳汁化開，先用鐵輕輕撥破毒頭，挑藥米粒許納於瘡口，外用清涼膏貼之。

鍼頭散一四四治一切頑瘡，內有膿管瘀肉，或瘰？結核不化，瘡口不合，宜此藥追蝕腐之。赤石脂，五錢。輕粉，麝香，各五分。乳香，白丁香，各三錢。生砒，黃丹，各一錢。蜈蚣，一條，炙乾。右為末，搽瘀肉上，其肉自化。若瘡口小或痔瘡，用糯米糊和作細條，陰乾？入，外以膏藥貼之。凡瘡口久不合者，內有膿管，必須用此腐之，內服托裏之藥。

代鍼膏一四五治瘡瘍膿熟不潰。乳香，二分。白丁香真者是，巴豆炒焦，鹼，各五分。右為末，熱水調點瘡頭上，常以鹼水潤之，勿令其乾。

替鍼丸一四六治膿成不潰者。白丁香，磠砂另研，真沒藥，乳香，各一匙。糯米，四十粒，先以礦灰拳大一塊，置磁碗內，量入井水，待熱氣將息，以米排入灰中，良久候米如水晶狀，取出用之，如米未就，再用灰製。右各另為末，然後和勻收貯。用時以飯丸麥粒大，每用一粒，水濕粘瘡頭上，其膿自出。凡瘡瘍血氣壯實，膿成不潰者，宜用此藥以洩其毒，則肌肉易生，瘡口易斂。若氣血虧損者，須用甘溫之劑以培根本，否則不惟不潰，且難收斂。若附骨疽及緊要之地，當及時鍼砭出之為善。

三合散一四七治癰疽不肯作膿。新巴豆肉，明砒，斑蝥，等分。右為細末，？瘡內，惡肉自化。立齋曰：此方藥性太毒，果有惡毒之證，宜用腐之，取其以毒攻毒也。若以陽氣虛，不能腐化成膿者，宜用大補之劑，及桑木灸之。丹溪云：氣血壯實，膿自湧出。大抵瘡之潰斂遲速，總由血氣之盛衰使然也。

藜蘆膏一四八治一切瘡疽？肉突出，不問大小長短，用藜蘆一味為末，以生豬脂和研如膏塗患處，周日易之。

生肌散一四九治瘡口不合。木香，輕粉，各二錢。黃丹，桔礬，各五錢。右為細末，用豬膽汁拌勻晒乾，再研細，摻患處。立齋曰：此方乃解毒去腐搜膿之劑，非竟自生肌藥也，蓋毒盡則肉自生。常見患者往往用龍骨，血竭之類以求生肌，殊不知餘毒未盡，肌肉何以得生，及增腐爛耳。若此方誠有見也。

收口摻藥百五十李氏云：龍遊有患背疽者，大潰，五臟僅隔膜耳，自謂必死。用鯽魚去腸，實以羯羊糞，烘燥為末，乾摻之，瘡口自收。此出洪氏方，屢用有效，故附於此。須候膿少欲生肌肉時用之。

桔梗湯一五一治欬嗽吐膿，痰中有血，胸膈兩？作痛，煩悶作渴，或出臭濁，已成肺癰證。桔梗炒，貝母，當歸酒浸，瓜蔞仁，枳殼麩炒，薏仁，桑白皮炒，百合蒸，各一錢五分。五味子炒，知母炒，地骨皮，甜葶藶炒，甘草節，防己，黃耆，杏仁，各五分。水二鍾，煎服。

[濟生]桔梗湯一五二治肺癰欬嗽膿血，咽乾多渴，大小便赤澀。方如前，但少五味，葶藶，知母，地骨皮四味。用水二鍾，薑五片，煎八分。食遠服。大便秘者，加大黃。

人參五味子湯一五三治氣血勞傷，欬膿咯血，寒熱往來，夜出盜汗，羸瘦困乏，一切虛損肺痿之證並治。人參，五味子炒搗，熟地黃，當歸酒炒，白朮炒，白茯苓，炙甘草，陳皮，桔梗炒，前胡，各一錢。黃耆炙，地骨皮，桑白皮炒，枳殼炒，柴胡，各七分。水一鍾半，生薑三片，煎八分。食後服。

四順散一五四治肺癰吐膿，五心煩熱，壅悶欬嗽。貝母去心，紫苑去苗，桔梗炒，各一錢半。甘草，七分。水一鍾半，煎七分，食遠服。如欬嗽，加杏仁。亦可為末，白湯調服。

合歡飲一五五治肺癰久不斂口。用合歡皮，白斂，二味同煎服。合歡皮即槿樹皮也，亦名夜合。

紫菀茸湯一五六治飲食過度，或煎？傷肺，欬嗽咽乾，吐痰唾血喘急，？痛不得安臥，肺痿等證。紫菀茸去苗，桑葉經霜者，款冬花，百合蒸焙，杏仁去皮尖，阿膠蛤粉炒，貝母去心，半夏製，蒲黃炒，各一錢。人參，犀角鎊末，甘草炙，各五分。水一鍾半，生薑三片，煎七分，入犀角末。食後服。

升麻湯一五七治肺癰胸乳間皆痛，吐膿腥臭。川升麻，桔梗炒，薏苡仁，地榆，黃芩炒，赤芍藥炒，牡丹皮，生甘草，各一錢。水二鍾，煎八分。食遠服。

如金解毒散一五八治肺癰。桔梗，一錢。甘草，一錢半。黃連炒，黃芩炒，黃檗炒，山梔炒，各七分。水二鍾，煎八分。徐徐陸續飲之，不可急服。按：此方乃降火解毒之劑也，凡發熱煩渴，脈洪大者，用之即效。若脈數，欬痰腥臭，或唾膿瘀者，宜用桔梗湯。

如聖柘黃丸一五九治肺癰欬而腥臭，或唾膿瘀，不問膿之成否並效。肺家之病雖有方，惟此方功效甚捷，不可忽之。柘黃，一兩，為末。百齒霜即梳垢，二錢。用糊為丸，如桐子大。每服三五十丸，米飲下。柘黃，乃柘樹所生者，其色黃，狀如靈芝，江南最多，北方鮮有。

葶藶散百六十治過食煎？，或飲酒過度，致肺壅喘不能臥，及肺癰濁唾腥臭。甜葶藶，桔梗炒，瓜蔞仁，川升麻，薏苡仁，桑白皮炒，葛根，各一錢。甘草炙，五分。水一鍾半，生薑三片，煎八分。食後服。

知母茯苓湯一六一治肺痿喘嗽不已，往來寒熱，自汗。知母炒，茯苓，炙甘草，人參，白朮，五味子炒搗，麥門冬，半夏製，薄荷，桔梗，柴胡，款冬花，各一錢。阿膠蛤粉炒，黃芩炒，各二錢。川芎，五分。水二鍾，薑三片，煎一鍾。食遠服。

四味排膿散一六二治肺癰吐膿，五心煩熱，壅悶欬嗽。嫩黃耆鹽水炒，白芷，五味子研炒，人參，等分。右為細末。每服三錢，食後蜜湯調下。

八味排膿散一六三治腸癰少腹脹痛，裏急後重，脈滑數，或時時下膿。黃耆炒，當歸酒拌，金銀花，穿山甲蛤粉炒，白芷，防風，連翹，瓜蔞，各三錢。水二鍾，煎八分，食前服；或為末，每服三錢，食後蜜湯調下。如膿將盡，去穿山甲，連翹，倍當歸，加川芎。

薏苡仁湯一六四一名瓜子仁湯。治腸癰腹中？痛，或脹滿不食，小便短澀。婦人產後多有此證，縱非癰，服之尤效。薏苡仁炒，五錢。瓜蔞仁，三錢。牡丹皮，桃仁去皮尖，各二錢。右水煎。空心服。

牡丹皮散一六五治腸癰腹濡而痛，時時下膿。牡丹皮，人參，黃耆炒，白茯苓，天麻，白芷，桃仁去皮尖，薏苡仁，當歸，川芎，各一錢。官桂，甘草，各五分。木香，三分。右水煎服。

梅仁湯一六六治腸癰壅痛，大便秘澀。梅仁，九個，去皮尖。大黃炒，牡丹皮，芒硝，犀角鎊，各一錢。冬瓜仁，三錢，研。右水煎，入犀角末服。

大黃湯一六七一名牡丹皮湯。專治腸癰小腹堅腫而熱，按之則痛，肉色如故，或焮赤微腫，小便頻數，汗出憎寒，其脈沉緊，膿未成者，急服之。牡丹皮，瓜蔞仁，各三錢。桃仁去皮尖，大黃煨，芒硝，各二錢。水二鍾，煎一鍾。食前服。本方去瓜蔞，即名大黃牡丹湯。立齋曰：此方乃行血破血之劑也，如發熱自汗惡寒，小腹作痛，小便如淋，脈未數者有效。

丹溪曰：小腹腫痞，按之痛，小便如淋，或自調，發熱身無汗，復惡寒，其脈遲緊者，膿未成，宜下之，當有血，此結熱所成也，故[金匱]用大黃利之，即此方也。若無前證，恐不宜用。其有脈滑數，腹內脹痛，或時時後重，而膿已下，宜用八味排膿散，蠟礬丸，及托裏之藥。

射干湯一六八治胃脘癰吐膿血。射干去毛，山梔仁，赤茯苓，升麻，各一錢。白朮，五分。赤芍藥，一錢半。右水煎服。

槐花散一六九治腸風臟毒下血。槐花炒，熟地黃，青皮，白朮炒，荊芥穗，當歸身酒拌，升麻，各一錢。川芎，四分。右為末。每服三錢，空心米飲調下。水煎服亦可。

除濕和血湯百七十方在和陣二一九。治陽明虛陷，濕熱便血腹痛。

夏枯草湯一七一治瘰？馬刀，已潰未潰，或日久漏者。夏枯草，六兩。水二鍾，煎七分，去柤。食遠服。此生血治瘰？之聖藥，虛甚者，當煎濃膏服，並塗患處，多服益善，兼十全大補湯加香附，貝母，遠志尤善。

必效膏一七二治瘰？氣血尚無虧損，？核不愈，內服此藥，外以鍼頭散腐之。若氣血虛者，先服益氣養營湯數劑，後服此藥。服後？毒盡下，再服煎湯數劑。南硼砂，二錢半。輕粉，一錢。麝香，五分。巴豆，五個，去膜。白檳榔，一個。斑蝥，四十個，去頭翅，同糯米炒。

右同為極細，末取雞子二個，去黃用清調藥，仍入殼內，以濕紙數重糊口，入飯甑蒸熟，取出曝乾研末。虛者每服半錢，實者一錢，用炒生薑酒，或滾湯於五更調服。如覺小腹痛，用益元散一服，其毒俱從小便出。胎婦勿餌。

瘡毒去後，多服益氣養營湯，瘡口自合。此藥斑蝥，巴豆似為峻利，然巴豆能解斑蝥之毒，用者勿畏。予於京師遇一富商，項有？痕一片頗大，詢其由，彼云因怒而致，困苦二年，百法不應，忽有方士與藥一服即退，二三再服頓退，四服而平，旬日而痊，以重禮求之，乃是必效散，因修合濟人，無有不效。丹溪亦云：必效與神效瓜蔞散相兼服之，自有神效，常以二劑兼補劑用之，甚效，故錄之。

但此藥雖云峻利，然？毒之深者，非此不能解，故宜用之。惟血氣虛者不可用，恐其有誤也。又一道人治此證，用雞子七個，每個入斑蝥一枚，飯上蒸熟，每日空心食一個，求者甚多。考之各書瘰？門及[本草]亦有之，然氣血虛者恐不能治也。

射干連翹散一七三治寒熱瘰？。射干，連翹，玄參，赤芍藥，木香，升麻，前胡，梔子仁，當歸，甘草，各一錢。大黃，二錢。水煎。食後服。

如神散一七四治瘰？已潰，瘀肉不去，瘡口不合。松香末，一兩。白礬，三錢。為末。麻油調搽，乾摻亦可。

遇仙無比丸一七五治瘰？未成膿，其人氣體如常，宜服此丸。形氣覺虛者，宜先服益氣養營湯，待血氣少充，方服此丸，核消後，仍服前湯。如潰後有瘀肉者，宜用鍼頭散，更不斂，亦宜服此丸，斂後再服前湯。白朮炒，檳榔，防風，黑丑半生半炒取頭末，密陀僧，鬱李仁炮去皮。斑蝥去足翅用糯米同炒去米不用，甘草，各五錢。為細末，水糊丸，梧子大。每服二十丸，早晚煎甘草檳榔湯下。服至月許，覺腹中微痛，自小便中取下？毒如魚目狀，已破者自合，未膿者自消。

[肘後]治癭方一七六凡項下卒結囊欲成癭者，用海藻一斤，洗去鹹，浸酒飲之，不可間斷，須要時時飲二三盃，有酒氣方妙。

神效開結散一七七消癭塊甚效。橘紅，四兩。沉香，木香，各二錢。珍珠，四十九粒，入砂罐內，以鹽泥封固，煆赤取出，去火毒用。豬靨肉子，四十九枚，用豚豬生項間如棗子者。右為末。每服一錢，臨臥酒調徐徐嚥下。患小者三五服，大者一劑可愈。切忌酸鹹油膩滯氣之物。須用除日於靜室修合。

生地黃丸一七八治師尼，寡婦，室女，乍寒乍熱而患瘡瘍，及頸間結核，肝脈弦長而出魚際，外無寒邪，內多鬱火者，宜此治之。生地，一兩，酒拌杵膏。秦艽，黃芩，硬柴胡，各半兩。赤芍藥，一兩。右為末，入地黃膏加煉蜜為丸，桐子大。每服三五十丸，烏梅湯日進二服。

[外臺]昆布丸一七九治項下結囊欲成癭者。昆布酒洗，海藻酒洗，各等分。右為末，煉蜜丸，彈子大。含化嚥之。

[濟生]玉壺散百八十治三種毒癭。海藻，海帶，昆布，雷丸，各一兩。廣茂，青鹽，各半兩。右為細末，老米飲為丸，桐子大。不拘時噙化四五丸。

神效瓜蔞散一八一治乳癰及一切癰疽，切起腫痛即消，膿成即潰，膿出即愈。治癰之方甚多，獨此方神效，瘰？瘡毒尤效，凡一切癰疽餘毒皆宜用之。栝蔞，一個，爛研。當歸酒洗，生粉草，各半兩。乳香，沒藥，各一錢。右用酒煎服，良久再服，如不能飲，以酒水各半煎之。如數劑不效，宜以補氣血之藥兼服之。若肝經血虛，結核不消，佐以四物，柴胡，升麻，白朮，茯苓。若肝脾氣血虛弱，佐以四君，芎，歸，柴胡，升麻。若憂鬱傷脾，氣血虧損，佐以歸脾湯。

海藻散堅丸一八二治肝經癭瘤。海藻，昆布，龍膽草酒拌炒焦，各二兩。小麥醋煮炒乾，四兩。右為末，煉蜜丸，桐子大。每服二三十丸，臨臥白湯送下，或噙化嚥之尤好。凡患瘰？，服調治之藥未應，宜佐以此上二方。一方有柴胡二兩。

連翹飲子一八三治乳內結核。服數劑如不消宜兼服八珍湯。初起有表證者，宜先解散。連翹，川芎，栝蔞仁研，皂刺炒，橘葉，青皮，甘草節，桃仁，各一錢半。右水煎。食遠服。

清肝解鬱湯一八四治肝經血虛風熱，或鬱火傷血，乳內結核，或為腫潰不愈，凡肝膽經血氣不和之病，皆宜用此藥。人參，熟地黃，芍藥炒，茯苓，山梔炒，貝母，各一錢。柴胡，牡丹皮，川芎，陳皮，各五分。當歸，白朮，各一錢半。甘草，五分。右水煎服。

羌活白芷散一八五治風熱血燥，手掌皺裂，或頭面生瘡，或遍身腫塊，或膿水淋漓。羌活，白芷，荊芥，軟柴胡，蔓荊子，防風，甘草，牙皂，黃芩酒炒，黃連酒炒，各一錢。右水煎服。

胡麻散一八六治風熱癮疹搔癢。胡麻子，一兩二錢。苦參，荊芥穗，何首烏，各八錢。威靈仙，防風，石菖蒲，牛蒡子炒，甘菊花，蔓荊子，白蒺藜炒，炙甘草，各六錢。右為末。每服二錢，食後薄荷湯調服，茶清亦可。

四生散一八七治？腿瘡淫不愈，或眼目昏花，名腎臟風，並治風癬疥癩，血風瘡證。黃耆，獨活，白附子真者，白蒺藜，等分。右為末。每服二錢，用豬腰子一枚，批開入藥，濕紙包裹煨熟，空心連腰子細嚼，鹽湯送下。

檳蘇散一八八治風濕流注，腳脛酸痛，或嘔吐不食。檳榔，木瓜，陳皮，炙甘草，各一錢。香附，紫蘇，各五分。水一鍾半，生薑三片，？白三莖，煎一鍾。空心服。

升麻和氣飲一八九治風癬瘡疥熱結，大便不通。當歸，陳皮，各一錢半。枳殼麩炒，芍藥酒炒，半夏製，桔梗炒，白芷，蒼朮米泔浸炒，乾葛，白茯苓，甘草炙，各一錢。乾薑炒，大黃，各五分。升麻，三分。右水煎服。

當歸飲百九十治風濕血熱，癮疹癢痛，膿水淋漓，瘡疥發熱等證。當歸，川芎，生地黃，白芍藥，白蒺藜炒，黃耆，何首烏不見鐵，各錢半。防風，荊芥，甘草，各一錢。右水煎服。

羌活當歸散一九一治風毒血熱，頭面生瘡，或赤腫，或成塊，或癮疹搔癢，膿水淋漓。羌活，當歸，川芎，升麻，防風，白芷，荊芥，鼠粘子蒸，黃連酒炒，黃芩酒炒，連翹，甘草。右用酒拌晒乾。酒煎服。

一掃散一九二治癬疥。防風，荊芥，苦參，地骨皮，薄荷，等分。甘草，減半。右為末。蜜水調服三錢，不過三五服可淨。或煉蜜丸，桐子大。每服五七十丸，食遠茶清送下。

烏金散一九三敷腎囊破爛，下疳等證。麩炭，紫蘇葉。右等分為末。香油調搽，用紫蘇葉包裹之。

蛇床子散一九四治一切風癬疥癩搔癢，膿水淋漓。蛇床子，獨活，苦參，防風，荊芥，各三錢。枯礬，銅綠，各一兩，二味另為末。右為末。麻油調搽。

金黃散一九五敷天泡濕熱等瘡。滑石，粉甘草，此當半用為是。右等分為末。搽敷。此方或加綠豆末，以治濕熱肥瘡更妙。當以此方加枯礬少半，用治肥瘡大效。

白粉散一九六治諸疳瘡。海螵蛸，三分。白芨，一分。輕粉，一分。右為末。先用漿水洗拭，乾傅。

滑石散一九七治小兒天泡瘡。好滑石，黃檗。右共為末傅之。仍內服荊防敗毒散，或金銀花散。熱甚者，宜服大連翹飲。一方名碧玉散，以青靛調前二味如泥，用皂刺挑破泡水，次傅藥，神效。

[秘方]仙遺糧湯一九八治一切楊梅瘡，不拘始終虛實，皆可取效。土茯苓，即名仙遺根。用鮮者二兩，洗淨，以木石臼搥碎。用水三碗，煎兩碗，去柤，入後藥煎服。當歸，生地，防風，木通，薏仁，各八分。金銀花，黃連，連翹，各一錢。白朮，白蘇皮，各七分。皂刺，六分。甘草，四分。加燈心二十根，用遺糧湯二碗，煎一碗。食遠服。

土萆薢湯一九九治楊梅瘡及瘰？，咽喉惡瘡，癰漏潰爛，筋骨拘攣疼痛皆妙。用土萆薢即土茯苓二三兩，以水三鍾，煎二鍾，不拘時徐徐服之。若患久，或服攻擊之劑，致傷脾胃氣血等證，以此一味為主，外加對證之藥，無不神效。

五加皮飲二百治楊梅綿花瘡百發百中，亦可煮酒以治結毒。當歸，木瓜，生地黃，熟地黃，羌活，薏仁，各一錢。防風，荊芥，赤芍，苦參，大楓藤，各七分。五加皮，二錢。甘草，殭蠶，各五分。右每服入土茯苓四兩，豬肉四兩，用水二大碗，煎一碗。食前溫服，渣再煎，連肉食之。忌生冷，魚腥沙氣牛肉茶酒醋。所用土茯苓忌鐵器。若治風毒，口服此藥外，以此藥煎膏，或丹收，或粉收貼之。

換肌消毒散二百一一名萆薢湯。治時瘡不拘初起潰爛。土茯苓，五錢或一二兩。當歸，白芷，皂刺，薏仁，各一錢半。木瓜不犯鐵器，白蘚皮，木通，金銀花，各一錢。甘草，五分。右水煎服。甚者，土茯苓用至四五兩更妙。

蠲痺消毒散二百二治時瘡肢節筋攣。薑黃，土茯苓，獨活，各五錢。白朮，當歸，各一錢半。芍藥，一錢。白芷，五分。右水煎服。

七貼方二百三治楊梅綿花瘡。防風，忍冬，皂刺，蟬蛻去頭足，連翹，白蘇皮，五加皮，荊芥，穿山甲炒，各一錢。生地，木瓜去心忌鐵，殭蠶炒，各一錢半。怎子，七個。薏仁，三錢。土茯苓，四兩。右用水四碗，煎二碗。食遠分二次服之。忌牛羊茶酒醋房事。

茯苓膏二百四治楊梅瘡，並治風毒。當歸，白蒺藜，羌活，生地，熟地，甘草去皮，連翹，木通，各三錢。土茯苓，半斤。右為粗末，用水五六碗，熬將半，用絹濾去滓，再熬成膏，晾冷。每服一大酒鍾，日三服。輕者五六料，重者十料，全愈。熬藥須用砂鍋。忌房事雞魚牛肉椒醋等發物。

五寶丹二百五治九種楊梅結毒，並及兒女者。琥珀透明血色者用甘草水煮過，三分半。珍珠炒過，三分半，一方用豆腐包蒸。硃砂透明者，三分半。鍾乳石用木香甘草各一錢同煮乾，用三分半。飛羅？炒過，三分半。冰片，半分，臨時加。右俱為極細末，磁罐收貯聽用。服法：每日用土茯茷成塊者一斤，洗淨，用石敲碎，先入水二升，煮取汁四碗，收磁器內，將前柤再入水四五碗，煮汁二碗，並入前汁內為一日之用。若病在上者，加木香二錢；病在下者，加牛膝一兩，與土茯苓同煎。

病者不得另飲茶湯，但將土茯苓湯時時飲之。若飲湯半鍾，加五寶丹二釐，飲一鍾，加四釐，體厚者，加六七釐，一日內服盡此湯為度。在上飽服，在下饑服。忌茶酒並一切發風動氣之物。其毒貼清涼膏，或加摻藥收口。若舊有輕粉等毒，服藥後當盡發出，無則不發也。大忌房事。輕者十服，重者二七服全愈。

[醫統]楊梅癰漏方二百六不問年深者並效。土茯苓，五兩。金銀花，一兩。皂刺，花椒，牛蒡，鬱金，當歸，各五分。黑鉛，三兩鎔化，入水銀五錢，乘熱擂為粉，分五分，聽臨後另入煎藥用。右咀，分作五貼。用水二鍾，入？一根，煎至一鍾，去柤，再入鉛粉一分，煎至八分。食遠服。右鉛粉煎後，仍可取起，蓋楊梅癰漏多因服輕粉積毒而成，此以水銀，花椒，黑鉛，仍收引輕粉之毒從類而出也。

此藥每以五貼為一料，初服一貼，要取微汁。取汗法先以金銀花一兩，或忍冬藤葉尤妙，防風，荊芥，花椒各半兩，煎湯二斗，於不透風處先熏後洗，自然汗出。即患二三十年者，只用此四料，四汗之，無不全愈，忌牛肉燒酒，真妙方也。世人珍秘不傳，徐春甫得之，用以治人，一一獲效，故詳載之以濟人也。

會膿散二百七治惡毒便毒初起之妙方也。白芷，殭蠶炒，穿山甲煨，各二錢。大黃，四錢。乳香，沒藥，各一錢。右為末，以當歸四錢，用酒，水各一鍾，煎一鍾，去柤，量人強弱，或全用，或一半調服之。此藥若嫌太多，則？咀為飲，大黃生加，煎服之尤妙。

牡蠣散二百八治便毒，亦名血疝。當歸酒拌，甘草節，滑石煆，各一錢半。牡蠣，二錢。大黃，三錢。木鱉子，五個，杵，非有大熱者此味不可用，當去之，亦不必用。若久曠房室，大小便秘，發熱焮痛，或交感時強固精氣，以致交錯壅滯，而結為腫痛便秘者，最宜用之。若勞倦虛弱之人，不甚焮痛，大小便無熱秘者，不宜輕用。

牛黃雙解散二百九治便癰內蘊熱毒，外挾風邪，或交感強忍精氣，以致淫精交錯，壅結腫痛，或大小便秘，先用此藥通解，更用調補之劑。肉桂，大黃炒，芍藥，牽牛杵炒，澤瀉，桃仁去皮尖炒，各二錢半。炙甘草，乾薑，各一錢。右分二劑，水煎。空心食前服。

內托羌活湯二百十治臀癰腫痛，兩尺脈緊，按之無力者。羌活，黃檗，各二錢。黃耆鹽水炒，防風，當歸尾，？本，肉桂，連翹，各一錢。炙甘草，蒼朮，陳皮，各半錢。右水，酒煎服。　　加味瀉肝湯二一一治肝經濕熱不利，陰囊腫痛，或潰爛皮脫，睪丸懸掛，或便毒及下疳腫痛，或潰爛，皆治之。龍膽草酒炒，當歸梢，車前子炒，生地黃，芍藥炒，澤瀉，黃連炒，黃檗酒炒，知母酒炒，防風，各一錢。甘草梢，五分。水二鍾，煎八分。食前服。外敷烏金散。

加味托裏散二一二治懸癰不消不潰。人參，黃耆鹽水炒，當歸，川芎，麥門冬，芍藥炒，黃檗酒炒，知母酒炒，金銀花，製甘草，柴胡，各一錢。水二鍾，煎八分。食前服。

加味十全大補湯二一三治懸癰潰而不斂，或發熱飲食少思。人參，黃耆鹽水炒，白朮炒，熟地黃，當歸，川芎，芍藥炒，茯苓，各一錢。甘草炙，肉桂，五味子搗炒，麥門冬，各五分。水二鍾，煎一鍾。食前服。莖腫，加青皮。小便赤，加酒炒黃檗，知母。小便澀，加車前子，山梔子俱炒用。　　五味當歸散二一四治婦人陰中突出一物，長五六寸，名陰挺。當歸，黃芩，各二兩。牡蠣煆，一兩半。蝟皮炙，一兩。赤芍藥，五錢。右為末。每服二錢，食前溫酒調下，滾湯亦可。如不應，須以補中益氣湯倍加柴胡，升麻兼服之。又方：用當歸，穿山甲炒，蒲黃炒各半兩，辰砂一錢，麝香少許，俱為末。每服三錢，酒調下，尤效。

婦人陰瘡二一五治婦人陰戶生瘡作癢。杏仁炒，雄黃，白礬，各五錢。麝香，二分。右為末。敷入患處。

搨腫湯二一六治婦人陰戶生瘡，或癢痛，或膿水淋漓。甘草，乾漆，各三錢。生地黃，當歸，黃芩，川芎，各二錢。鱉甲，五錢，炙。右用水數碗，煎數沸，去柤。當洗患處。

白芷升麻湯二一七治婦人陰內膿水淋漓，或癢或痛。白芷，升麻，黃連，木通，當歸，川芎，白朮，茯苓。右水煎服。更用搨腫湯浴洗之。

痔漏腸紅方二一八其效無比。黃連去蘆毛淨一兩，好酒浸一宿，撈起陰乾為末。百草霜用草茅燒者松柴者不用，一兩，研細。烏梅肉，一兩，蒸軟，即用前浸黃連酒蒸爛。右以三味同搗一處為丸，桐子大，如太乾，仍如前酒搗丸之。每空心用酒送下四五十丸，三日見效，十日全愈。

地榆散二一九治血痔。右用地榆為細末。每服二錢匕，食前米飲調下，日三服。

臭樗皮散二百二十治痔漏下血，及膿不止。臭樗皮微炒，酸石榴皮，黃連去鬚，地榆，阿膠炒珠，各一兩。艾葉，三錢，微炒。右為細末。每服二錢，食前粥飲調下。

秦艽防風湯二二一治痔漏結燥，大便作痛。秦艽，防風，當歸酒拌，白朮，黃檗，陳皮，柴胡，大黃煨，澤瀉，各一錢。桃仁去皮尖，紅花，升麻，甘草，各五分。右水煎。空心服。

豬臟丸二二二治大便痔漏下血。豬大臟，一條，控乾，以槐花炒為末，填入臟入內，兩頭札定，瓦器內米醋煮爛。右搗和，再加糕糊為丸，桐子大。每服五七十丸，食前米飲或當歸酒下。此方用黃連，豬臟二味，亦名豬臟丸，尤效。一方，先用海螵蛸炙黃，去殼為末，以木賊草煎湯調下，三日即效，或後服黃連豬臟丸。

痔瘡方二二三雄黃，五分。五靈脂燒斷煙，五倍子炒過，各一錢。沒藥，三錢半，明者。白礬，半白半熟，三錢。右為極細末，用紙托貼瘡口上。

三品錠子二二四上品，去十八種痔。白明礬，二兩。白砒，一兩零五分。乳香，沒藥，各三錢半。牛黃，三錢。中品，去五漏，及翻花瘤，氣核。白明礬，二兩。白砒，一兩三錢。乳香，沒藥，各三錢半，牛黃，二錢。下品，治瘰？，氣核，疔瘡，發背，腦疽諸惡證。白明礬，二兩。白砒，一兩半。乳香，沒藥，各二錢半，牛黃，三分。上將砒末入紫泥罐內，次用礬末蓋之，以炭火煆令煙盡取出，並各藥俱研極細末，用糯米糊和為挺子，狀如線香，陰乾。？瘡內三四次，年深者五六次，其根自腐。如瘡露在外，更用蜜水調搽，乾上亦可。嘗有一老媼，用此治瘰？，索重價始肯為治。其方法乃是中品錠子，？瘡內，以膏藥貼之，其根自腐，未盡再用，去盡更搽生肌藥，數日即愈，人多異之。凡見其治氣血不虛者果驗，惟氣血虛者，雖潰去亦不能愈。蓋此與必效散相為表裏，皆攻毒去邪之藥也。

羊膽膏二二五治痔漏，下疳瘡。臘月取羊膽一枚，入片腦末一分，置風處掛乾。用時以涼水化開，頻敷患處，內服槐子酒，或加味瀉肝湯。若得熊膽更佳。如眼痛者，點之尤效。

水銀棗子膏二二六治蟲痔癢不止。水銀，一兩。棗肉，二兩。右和研水銀不見星，捻如棗核狀。薄綿裹，內肛門中，明日蟲出。若痛，加韶粉三分丸內之。　　熊膽膏二二七治痔痛極效。熊膽，五分。冰片，一分。右研細。用井花水調，雞翎掃痔上。

蝸牛膏二二八傅痔痛極效。蝸牛，一枚，負殼有角者。冰片，麝香，各少許。右同研爛，以磁器盛，次早取汁敷痔上。

芫花線二二九繫痔漏瘤核。用芫花一握，洗淨，入木臼搗爛，加少水絞汁，於石器中慢火煎成膏，將絲線於膏內度過，晾乾。以線繫痔，當微痛，候痔乾落，以紙撚蘸膏納竅內去根，當永除根也。一方只搗汁浸線一夜用，不得使水。

枯痔水澄膏二百三十治痔護肉。鬱金，白芨，各一兩。一方加黃連。右二味為細末。如患內痔，候登廁時翻出在外，用溫湯洗淨，側臥於床，其痔即出。用蜜水調藥得中，以篦篾塗穀道四方好肉上，留痔在外，以紙蓋藥上良久，然後用後枯藥搽痔上，仍用筆醮溫水於紙上潤之，勿令藥乾及四散。

好白礬，四兩。生信石，二錢半。硃砂，一錢，研極細。右各研為細末；先將砒入紫泥罐底，次將礬末蓋之，用火煆令煙盡，其砒盡從煙去，止借砒氣於礬內耳；將礬為極細末，看痔頭大小，置礬末於掌中，乃入硃砂少許。以唾調稀，用篦篾塗痔上周遍，一日三上，看痔頭顏色焦黑為效。

至夜有黃水出，切勿他疑，水盡為妙。至中夜，上藥一遍，來夜依然上藥三次，有小痛不妨。換藥時以碗盛溫湯，用筆輕洗去舊藥，更上新藥，仍用護肉藥，間用荊芥湯洗之。三兩日之後，黃水出將盡，可於藥中增硃砂，減白礬，則藥力即緩，三兩日即可增減，漸漸取之，庶不驚人。全在看色增減，傅藥厚薄，方是合法。

此藥只是借砒信之氣，又有硃砂能以解之。一方士將此二方在京治人多效，致富。一富商以百金求得之，錄於予，予雖未用，傳人無不言效。但枯藥則趙宜真煉師已刊於[青囊雜纂]，如神。[千金方]則未見刊傳。大抵今人言能取痔者，皆此方也。其有氣血虛或挾內邪者，還當兼治其內，庶不有失。

如神千金方二三一治痔無有不效。好信石黃明者三錢打如豆粒，明白礬，一兩，為末。好黃丹飛砂，五錢。蝎梢，七個，洗淨，瓦上焙乾為末。草烏光實者去皮生研，五錢。右用紫泥罐先將炭火煆紅放冷拭淨，先下明礬燒令沸；

次下信入礬內拌勻，文武火煆，候沸再攪勻，次看罐通紅煙起為度，將罐掇下，待冷取研為末，方入黃丹，草烏，蝎梢三味，再同研極細，以磁罐收貯。如欲敷藥，先煎甘草湯或？椒湯洗淨患處，然後用生麻油調前藥，以鵝毛掃藥痔上，每日敷藥三次，必去黃水如膠汁，則痔頭漸消。其年遠者，不出十日可取盡，日近者俱化為黃水。連根去淨，更搽生肌之藥。凡五痔皆可去之。此乃臨安曹五方，為高宗取痔得效，後封曹官至察使。

[秘傳]正骨丹二三二治跌打損傷，骨折血瘀，而傷之重者，用此可續筋骨。降真香，乳香，沒藥，蘇木，松節，自然銅醋煆七次，川烏炮，真血竭，各一兩。地龍去土酒浸烘乾，生龍骨，各一錢。土狗，十個，浸油內死，烘乾。右十二味，共重八兩八錢，同為末。每服五錢，隨病上下酒調服。覺藥自頂門而至遍身，搜至病所，則颯颯有聲，而筋骨漸愈，病人自知之。服藥後仍服人參，白朮，黃耆，當歸，川芎，肉桂，甘草，白芷，厚朴以調補元氣。

[本事]接骨方二三三治打折損傷。接骨木，半兩。乳香，半兩。當歸，赤芍藥，川芎，自然銅炒醋焠，各一兩。右為末，用黃蠟四兩，溶化入前藥攪勻，眾手丸，龍眼大。如打傷筋骨及閃痛不堪忍者，用一丸，熱酒浸開，乘熱飲之，痛即止。

沒藥降聖丹二三四治跌打損傷，接續筋骨。當歸酒炒，白芍藥，川芎，生地黃，蘇木，川烏頭炮去臍，骨碎補炙，乳香另研，沒藥另研，自然銅火煆醋淬十次為末，各一兩。右為末，生薑汁共蜜和丸，每一兩作四丸。每服一丸，用水酒各半盞，煎至八分，空心熱服。立齋曰：脾主肉，肝主筋。若肝脾氣血虧損，或血虛有熱而不愈者，當求其本而治之。

十味沒藥丸二三五治打撲損傷，筋骨疼痛，或氣逆血暈，或瘀血內停，肚腹作痛，或胸脹悶。沒藥，乳香，川芎，川椒，當歸，芍藥，紅花，桃仁，血竭，各一兩。自然銅，四錢，煆七次，醋淬。右為末，同黃蠟四兩溶化，入前末，速攪勻，眾手丸，彈子大。每服一丸，酒化下。立齋曰：按接骨散，沒藥丸，惟元氣無虧者宜用，若腎氣素怯或高年虛弱者，必用地黃丸，或補中益氣湯以固根本為善。

花蕊石散二三六治打撲損傷，腹中瘀血，脹痛欲死，服之血化為水，其功不能盡述。硫黃明者，四兩。花蕊石，一兩。右為末，和勻，先用紙筋和鹽泥固劑瓦罐一個，候乾入藥，再用泥封口，安在磚上，虛書八卦方位，用炭三十斤煆之，候罐冷取出。每服一錢，童便調下。立齋曰：前方若被傷已甚，元氣虧損，內有瘀血，不勝疏導者，用前藥一服，其血內化，又不動臟腑，甚妙，甚妙。

黑丸子二三七一名和血定痛散。治跌打損傷，筋骨疼痛，或瘀血壅腫，或外感風寒，肢體作痛，或手足緩弱，行步不前。若流注膝風初結，服之自消；若潰後氣虛發熱，與補藥兼服自斂。百草霜，白芍藥，各一兩。川烏炮，南星，各三錢。赤小豆，兩半。白斂，一兩六錢。白芨，骨碎補，當歸，各八錢。牛膝，六錢。右各另為末，酒糊丸，桐子大。每服三四十丸，鹽湯，溫酒任下，孕婦忌服。

封口藥二三八凡損傷皮肉破裂者，以此封之。牡蠣煆，赤石脂生研，紅丹上好者，等分。右為細末，香油調塗瘡口。若欲消腫散血合口，加血竭乾摻之。

當歸導滯散二三九治跌撲瘀血在內，胸腹脹滿，或大便不通，或喘欬吐血。大黃，當歸，等分。右為末。每服三錢，溫酒下。陽氣虛者，須加肉桂。

復元活血湯二百四十治跌打損傷，瘀血流於？下作痛，或小腹作痛，或痞悶，及便毒初起腫痛。柴胡，一錢半。天花粉，穿山甲炒，各一錢。當歸酒拌，大黃酒炒，各一錢。紅花，甘草，各七分。桃仁，二十個，去皮尖研。右水一鍾半，加酒半鍾，煎八分。食前服之，以利為度。

金瘡方二四一凡金瘡出血不止，用牛膽，石痰摻之即止。其方以臘月牛膽入風化石灰，懸當風候乾用。一方：單用三七擣爛敷之，神效。

又方：金瘡出血不止，以五倍子生為末，乾貼之；如不止而血熱者，宜用犀角地黃湯之類。大凡金瘡出血不止，若素本怯弱者，當補其氣；若陰虛或有熱者，當補其血；若因怒者，當平肝；若煩熱作渴昏憒者，當補脾氣；若筋攣搐搦者，當養肝血，不應，用地黃丸以滋腎水。

金瘡降真散二四二降真香用節佳，松香，文蛤。三味等分為末。無論諸傷血出斷折，摻破處夾縛定，神效。

金瘡灰蛋散二四三治金瘡出血不止，及久年惡瘡。石灰細研，雞蛋清以和灰，成餅為度。右將灰蛋餅子煆過，候冷研細。遇金瘡摻之；若多年惡瘡，以薑汁調敷。一方單以石灰摻傷處裹定，亦血止而愈。

龍骨散二四四治金瘡。龍骨，赤石脂，五倍子，黃丹，海螵蛸，各等分。右各研，入麝香少許，共研勻摻上，如乾，先以鹽水洗，挹乾摻之。

桃花散二四五治金瘡，並一切惡瘡。黃丹，軟石膏煆過，等分。和研勻如桃花色。摻傷處，甚妙。

刀傷跌打經驗方二四六凡刀傷磕損跌撲腫痛，或出血，用？白細切杵爛，炒熱敷患處，？冷再易，神效。一方以三七擣爛罨之，神效。立齋曰：[醫學綱目]稱前方有神效，余嘗以治前證，青腫不散，死肉不潰，佐以健胃之藥，其功尤捷，此內外所以合一也。

損傷敷夾法二四七凡損傷骨折者，先須整骨使正，隨用川烏，草烏等分為末，以生薑汁調貼之，夾定，然後服藥，無有不效。

罨跌閃腫痛二四八用生薑，？白同搗爛，和？炒熱罨之。如熱服而痛者，用梔子加？炒熱罨之。

洗損傷方二四九凡傷重者，用此淋洗，然後傅藥。荊芥，土當歸，生？切斷，一方用生薑。右同煎湯，溫洗。或止用？一味煎洗亦可。

箭鏃竹木刺方二百五十[百一]方治竹刺在肉，以蠐螬蟲研敷立效。[衍義]方治竹木刺入肉，嚼牛膝根罨之即出。[肘後]方治箭鏃入骨，以巴豆肉微炒，同蜣螂研勻塗傷處，俟癢極，拔出之。孫真人治箭鏃鍼刺，杵螻敷塗患處自出。　　罨跌打夾棍傷二五一生薑，陳酒糟，各一斤。同搗爛，炒熱。罨傷處。

治？傷二五二凡？傷手指者，用皂礬二兩，水四五碗，砂鍋內熬滾，將手薰洗良久，即血活疼止，不致潰爛。熬水忌銅鐵器。其洗手水過夜即臭惡不可聞。

杖瘡四方二五三用川大黃一兩，加上好冰片二分，另研，俱為末，和勻，涼水調如糊，攤杖處，即時止痛，一日後換膏藥貼之。又方：加甘草一兩。又方：攤藥。大黃，白芷，生半夏，各七錢。右為末。以鮮薑汁調敷，乾即再敷，以黑處血紅為度，即換貼膏藥，神效。又方：生半夏，松香，各一兩。右研一處，蜜水週成膏貼之。勿令見風。如乾再換一個，即愈。

諸骨諸物鯁二五四治諸骨鯁，用苧麻根杵爛丸，彈子大，將所鯁物煎湯化下。一，治魚骨鯁，用細茶，五倍子等分為末，吹入咽喉立愈。

一，治稻芒，糠穀鯁喉，將鵝吊一足取涎，徐徐嚥之即消。一，治吞釘鐵，金銀銅錢等物，但多食肥羊脂及諸般肥肉等味，必隨大便而下。一，治吞鐵或鍼，用餳榶半斤，濃煎艾汁調和服之。一，治吞髮繞喉不出者，取自己亂髮燒灰，白湯調服一錢。

破傷風敷藥二五五治打撲損傷傷風腫痛者。南星，半夏，地龍，等分。右為末。用生薑，薄荷汁調搽患處。

豨薟酒二五六治破傷風外邪初入，或風入於臟者，神效。凡頭面身體因破損傷風者，頃刻發脹，遲則不救。速用豨薟草一二兩，酒，水各半煎服，被蓋暖臥，少頃即可消散。能飲者，純用煎尤妙。

防風湯二五七治破傷風表證未傳入裏，急服此。防風，羌活，獨活，川芎，等分。右每服五錢，水煎調蜈蚣散服。方在後二六四。

白朮防風湯二五八治破傷風服表藥過多自汗者。白朮，黃耆，各一兩。防風，二兩。右每服五七錢，水煎服。臟腑已和而自汗出者可服此藥。若臟腑秘，小便赤而自汗者，急以後大芎黃湯下之。

羌活湯二五九治破傷風在半裏半表間，宜和解之，急服此湯，稍緩則邪入於裏，不可用矣。羌活，麻黃，菊花，川芎，防風，細辛，前胡，蔓荊子，黃芩，石膏，白茯苓，枳殼，甘草，各一錢。薄荷，白芷，各五分。右每服五錢，薑，水煎。日二三服。　　羌活防風湯二百六十治破傷風初傳在表，脈浮緊。羌活，防風，？本，當歸，芍藥，甘草，各四錢。地榆，細辛，各二錢。右？咀。每服五七錢，水一鍾半，煎八分。熱服。量緊慢加減用之。熱盛，加黃連，黃芩各二錢。大便秘，加大黃二錢。自汗，加防風，白朮各五分。

大芎黃湯二六一治破傷風邪傳於裏，舌強口噤，項背反張，筋惕搐搦，痰涎壅盛，宜疏導者，急服之。川芎，羌活，黃芩，大黃，各一兩。右每服五七錢，水煎服。

[本事]玉真散二六二一名定風散。亦名奪命丹。治打撲金刃破傷風重者，牙關緊急，腰背反張，並蛇犬所傷。天南星湯泡七次如急用以濕紙裹煨，防風，等分。右為末。每服二錢，溫酒調服；若牙關緊急，腰背反張者，每服三錢，用童便調服。雖內有瘀血亦愈，至於昏死心腹尚溫者，速進二服，亦可保全。若破傷風瘡口及瘋犬咬傷，須用漱口水或熱童便洗淨，隨用生南星為末摻之，或以水調塗之，出水為妙。

養血當歸地黃湯二六三治破傷風氣血俱虛，發熱頭痛，服此以養氣血，祛風邪，不拘新舊並可治之。當歸酒拌，熟地，各二錢。芍藥，川芎，？本，防風，白芷，北細辛，各一錢。水二鍾，煎一鍾。食遠服，甚者加酒助之。

蜈蚣散二六四蜈蚣，一對，炙。鰾膠，三錢，煆。右為末。用防風，白朮煎湯調下。

破傷風灸法二六五治跌打損傷，或蟲獸傷破皮膚，以致風邪入內，牙關緊急，要背反張，或遍體麻木，甚者不知人事。急用蒜搗爛塗傷處，將艾壯於蒜上灸之，多灸為善，仍用膏藥護貼，內服玉真散。如毒蛇瘋犬咬傷，先刺患處去毒血，如前法治之。

海藏愈風丹二六六治癘病手足麻木，攪毛脫落，遍身生瘡，及癲風癮疹，皮膚瘙癢，搔破成瘡，並皆治之。皂角，一斤，剉寸許，無灰酒浸一宿，以水一碗桵成汁，去渣，用砂罐文武火熬熱。苦參，一斤，取末四兩。烏稍蛇，白花蛇，土花蛇，各一條，去腸陰乾，酒浸，取淨肉晒乾為末。右為末，入前二味和丸，桐子大。每服六七十丸，空心煎通聖散送下，乾物壓之，日三服，間日浴之，汗出為度。

二聖散二六七疏風和血，去癘毒。皂角刺燒存性為末，大黃，半兩。右用大黃半兩煎湯調下皂刺末二錢。早服樺皮散，午以升麻湯下瀉青丸，晚服二聖散。

[局方]樺皮散二六八治肺壅風毒，遍身癮疹瘙癢。樺皮，枳殼去穰，各四兩，俱燒存性。荊芥穗，一兩。炙甘草，半兩。杏仁，二兩，去皮尖，用水一碗煮令減半，取出晾乾為研。右共為末，磁器收貯。每服二錢，食後溫酒調服。

升麻湯二六九治諸風熱癩，肌肉極熱，身如蟲行，或唇反綻裂。升麻，三分。人參，茯神，防風，羌活，犀角鎊，羚羊角鎊，各一錢。肉桂，五分。水二鍾，薑三片，入竹瀝少許，煎八分。不拘時服。或用下瀉青丸。

[寶鑑]醉仙丹二百七十治癘風遍身麻木。胡麻子炒，牛蒡子炒，枸杞子，蔓荊子炒，各一兩。白蒺藜，苦參，天花粉，防風，各半兩。右為細末，每一兩五錢，入輕粉二錢拌勻。每服一錢，茶清調，晨午各一服，至五七日，於牙縫中出臭涎，令人如醉，或下膿血，病根乃去，仍量人輕重虛實以用之。病重者，須先以再造散下之，候元氣將復，方用此藥。忌一切鹽醋炙？厚味，止可食淡粥時菜，及諸蛇肉以淡酒蒸熟食之亦可，以助藥力。

子和浮萍散二七一浮萍，四錢。荊芥，川芎，麻黃去節，當歸，赤芍藥，甘草，各二錢。水二鍾，？二莖，豆豉一撮，煎服，汗出為度。

[寶鑑]換肌散二七二治癘風久不愈，或眉毛脫落，鼻梁崩壞，其效如神。白花蛇，黑花蛇，各三兩，酒浸。地龍去土，當歸，川芎，赤芍藥，天門冬去心，甘草，何首烏不犯鐵，沙參，胡麻子炒，天麻，紫參，苦參，白蒺藜炒，細辛，白芷，蔓荊子，威靈仙，荊芥穗，菊花，木賊草，不灰木，石菖蒲，定風草即草烏莖，草烏炮去皮臍，蒼朮，木鱉，各一兩。右各另為末，和勻。每服四五錢，食後溫酒調服，加飲數杯尤妙。

通天再造散二七三治大風實熱內壅，宜此攻之。鬱金，半兩。大黃炮，皂刺炒，各一兩。白丑頭末半生半炒，六錢。右為細末。每服五錢，日未出時，面東以無灰酒調下，晚利下黑頭小蟲，病輕者只利臭穢之物。忌葷腥厚味半年，犯則再作不可救。此藥服三五次即愈。

白花蛇丸二七四治癘風。丹陽荊上舍得癘疾，一僧治而愈，以數百金求方，秘不肯傳，館客袁生窺知藏衲衣領中，因醉之而竊錄焉，用者多效。白花蛇，一條，去頭尾，連骨生用。烏稍蛇，一條，去頭尾，生用。蟬蛻去土，防風去苗，金銀花去葉，枸杞子，槐花，苦參，生地，各二兩。全蝎醋浸一日，去鹽味，黃芩，黃連，梔子，黃檗，烏藥，牛膝，川芎，牛蒡子，何首烏不犯鐵，連翹，天花粉，白蒺藜，威靈仙，荊芥穗，細辛，蔓荊子，金毛狗脊，胡麻子炒，各一兩。漏蘆，半斤，洗淨去苗取四兩。右為末，米糊丸，桐子大。每服五六十丸，茶清送下，空心午前臨臥各一服。

白花蛇膏二七五治諸風癩疾，遍身生瘡。白花蛇，肉四兩，酒浸。天麻，七錢。荊芥，薄荷葉，各三錢。右為細末，用好酒二升，蜜四兩，以銀磁器熬成膏。每溫服一酒杯，日三次，煎餅壓下，於煖處發汗效。

防風天麻丸二七六治癘風癩病。此方應是仙傳，一年中常療數人，初服藥有嘔吐者，不可疑，服而得愈，其效如神。防風去蘆，天麻，升麻，白附子炮，定風草，細辛去苗，川芎，人參去蘆，丹參，去蘆，苦參，玄參去蘆，紫參去蘆，蔓荊子，威靈仙，穿山甲炒，何首烏另搗，各二兩。蜈蚣，二條。右為細末，同何首烏末拌勻；外用胡麻一斤，淘淨晒乾少香熟，另研為細末，乃入前藥末二兩，又拌勻，煉蜜和為十丸。

每服一丸，細嚼，溫漿水送下，不拘時候，日三服。宜食淡白粥一百二十日，大忌房勞，並將息慎口。　　行藥方二七七治癘毒。大黃，白牽牛，檳榔，各一兩。甘草，三兩。輕粉，五錢。右共為細末。每服二錢，用白蜜三匙，薑汁二匙，五更時調服。病勢重者，七日行一次；稍輕者，半月一次；輕者，一月一次，或二十日一次，以三五遍為度。

皂角散二七八治大風。皂角刺燒存性，一錢。大黃，一錢。輕粉，五分。右為末。空心酒調服，取下惡物。服藥數日，齒縫出血甚臭。

雷丸散二七九取大風蟲。雷丸，貫仲二味先另研，阿魏，各二錢。麝香，一分。水銀，硫黃，雄黃，各二錢半，用乳缽入醋少許，研令水銀盡為度。右為細末。每服一錢，天明溫酒送下。

黑虎丹二百八十治大風諸癩惡瘡，毒蟲內蝕，形骸變壞。天靈蓋，三兩。人中白，桃仁炮去皮尖，各二兩。老皂刺燒存性，穿山甲炒，各半兩。輕粉，二錢。麝香，五分。乾蝦蟆，二個，去頭足，燒存性。右為末，煉蜜丸，桐子大。每服三十丸，月首五更米飲連口服，取蟲盡即愈。殺勞蟲通用。　　苦參酒二八一治癩風，及瘡疹疥癬最多者。苦參，五斤，切片。右以好酒三斗浸三十日。量飲一合，日服不絕，覺痺即瘥。

硫黃酒二八二殺癘風諸蟲。明硫黃，研極細。右用酒浸。空心飲清汁。明日添硫黃，再研入酒如前飲之。

七珍湯二八三浴洗大風。青蒿，艾葉，忍冬藤，蒼耳子，桑條，槐條，柳條，三條，俱搥碎用。右煎水一桶，入炒鹽半斤。間日一洗浴，密室中以草席圍之，洗出汗為妙，不過十次愈。

烏頭湯二八四治大風瘡癩。草烏，麻黃根，艾葉，地骨，皮朴，各一兩。右為粗末，用水一桶，椒一合，？三十根同煎湯，入醋一鍾。於密室中自用手巾圍搭四肢，候湯可浴，令汗透，務使面上如珠，徐起或坐或臥，片時汗乾著衣，避風五日，再浴，如此三五次，每浴後更服換肌丹等藥。

敷癘方二八五雄黃，硫黃，白礬，草烏，蛇床子燒存性，等分。右為末，用香油或濃蜜水調敷患處。

[直指]洗癘方二八六浴洗大風瘡。苦參，荊芥，防風，白芷，羌活，獨活，？本，各一兩。洛陽花，四兩，火酒噴過一宿。右作三次，煎水。洗令出汗。

梅花白癩二八七用香油二碗，入雞蛋黃三枚熬將焦，去柤，熬油至一碗許。外用雄黃一錢，白礬三分，花椒五分，上共為細末，入油內再熬熟，收貯候用。每用豬毛湯熱洗瘡垢，搽油三五次即愈。愚按：此方於蛋焦去柤之，後，入水銀五錢，微火漸熱之，然後再加硃砂細末二錢，並雄黃，白礬等末攪熬勻熟收用必妙。

臘梨二八八用杏仁百枚炒為炭，入？白，蜂蜜共搗爛。先用花椒煎湯洗淨，然後用此藥搽之，新舊 E2 瘡皆可用，但勿見風方好。

E2 瘡二方二八九大楓子仁，木鱉仁，蛇床子，各半兩。水銀，三錢，研散於內。右先以刀刮去瘡痂，花椒湯洗淨，外用麻油熬成珠，調藥敷之，八日即愈。又方：用豬骨髓和輕粉搗爛罨之，過夜即愈。

頭面黃水肥瘡二百九十治小兒頭面患瘡，濃汁作癢，痂厚者名曰粘瘡，當用此方，或止用礬，丹二味亦可。若作癢出水，水到即潰者，名曰黃水瘡，當用後一方。松香，枯礬，官粉，飛丹。右等分為末，麻油調傅，或加香堙垢更效，於香爐蓋上刮取用之。一方：用綠豆，松香等分為末，麻油調傅極效，或內服荊防敗毒散等藥。又方：用益元散加枯礬少半，以麻油調敷，大妙，大妙。

諸癬疥頑瘡二九一油核桃，大楓子，樟腦，水銀。右四色研勻擦之，此治有蟲者大效。一，凡無蟲而忽爾生瘡腫痛，或濕爛者，但以柏油搽之即可愈。

白虎丹二九二發則頭面四肢眼目俱腫，而惟額上指尖兩耳不腫及不見赤色者，方是其證。先將馬桶洗淨，用沸湯傾入，蓋少頃，傾出盆內浴之，數次即退。再用車前草，九里香，馬蹄香，枸杞苗即雁棱菜同搗爛，和麻油遍身自上而下擦之。大忌雞魚生冷炙？日色火光燈煙湯氣，極須謹慎。　　又方：用生香附末冷茶調服一二錢即愈。又方：擂綠豆水去渣飲一二碗妙。

紫白癜風歌二九三紫瘕白癜一般風，附子硫黃最有功，薑汁調勻茄蒂擦，若經三度永無蹤。又歌：紫癜白癜兩般風，水銀輕粉最成功，搗取生薑自然汁，只須一擦便無蹤。又方：治紫白癜汗斑等風。雄黃，硫黃，黃丹，密陀僧，南星。右為末。先用？擦患處，次用薑蘸藥末擦之，擦後漸黑，次日再擦，黑散則愈矣。又四神散：雄黃，雌黃，硫黃，明礬。各等分，先浴令通身微汗，以薑蘸擦之，再以熱湯淋洗，當日色淡，五日除根。

汗斑四方二九四大黃，二錢。枯礬，椒紅，各五分。右用豬脂，沙糖同搗爛，俟浴起以細麻布包擦至痛而止，數日即愈。或止用硫黃少入麻油研如糊，浴用麻布蘸擦數次即愈。又方：密陀僧，硫黃，各三錢。輕粉，二錢。雄黃，一錢。人言，五分。右為末，薑汁調。用茄蒂蘸擦，三日內不沐妙。又方：雌黃，雄黃，各一錢。硫黃，五分。麝，半分。浴後薑蘸擦，二三日勿洗。又方：硫黃一兩，用醋煮半日，海螵蛸三個共為末。浴後以生薑蘸擦患處，須避風少時，數度即愈。

漆瘡方二九五用香油調鐵銹塗之。胃氣實者，內服黃連解毒湯。胃氣弱者，以漆毒侵犯中氣致虛，多有作嘔不能飲食者，宜用六君加砂仁，藿香，酒炒芍藥之類。又解漆毒法見因陣二三五。

手足甲疽二九六凡手足間或因修甲傷肉，或因損足成瘡，潰爛上腳。用綠礬置鐵板上，煆沸色赤如熔金色者為真，沸定取起研末，以鹽湯洗搽。

坐板瘡二九七腫痛多膿者。密陀僧，生礬，大黃。等分為極細末。敷之。

？瘡神效膏二九八治？瘡腳瘡。先看瘡形大小，用棉紙裁成四方塊十二張，四角用小撚釘住聽用。外以好香油二兩，用桐杓以文武火熬之，先下花椒四十九粒，煎黑取起。次下槐枝長一寸者四十九節，煎黑又取起。再次下黃占兩，輕粉二分，枯礬一分溶清，卻入前紙浸油內令透，不可令焦，取起聽用。凡貼瘡時，先將槐枝，？，椒煎湯洗瘡令透，拭乾，乃以此膏紙貼上，外面再以油單紙蓋護，乃用軟帛縛定，一日取下，揭去一層，復用湯藥洗淨，又貼之，盡十二張，無有不愈者。

隔紙膏二九九治？瘡神效。黃耆末，五錢。輕粉，乳香，沒藥，各一錢。銀硃，一錢。血竭，五分。銅綠，二分。右為細末，真香油調成膏，攤油紙上。再用油單紙一層，以鍼刺孔數十，掩膏上貼之，一日一易其膏。

二味隔紙膏三百治？瘡濕毒瘡。石膏煆，桔礬，等分。右為末，用桐油調成膏，作隔紙膏貼之，更服荊防敗毒散。如數劑不愈，再服黃耆人參湯。

爛腿瘡久不愈方三百一用米糖即膠飴也，以碗盛於飯鍋內蒸化，先用花椒，荊芥，防風等藥煎湯洗瘡淨，乃將膠飴薄攤瘡上，外以軟竹箬蓋定，用絹縛之，數日即愈，神效。

凍瘡方三百二瀝青末，黃蠟各一兩。麻油，一兩。右三味溶化。搽患處。

湯火六方三百三凡初被湯火所傷，速用冷灶柴草灰一二升，入鹽少許，以涼水調如稀糊，嘗味微鹹為度，用以厚攤傷處，覺熱則易之，連易數次，則火毒皆拔於灰中，必腫痛隨散，結痂而愈，誠神妙方也。又方：治潰爛腫痛者。用生桐油調人中白敷之即愈，亦妙方也。又方：用皂礬研細，和以冷水澆傷處，其疼立止，其腫即消。又方：用大黃，芒硝等分為末，雞子清調貼之神效。又方：用石膏末香油調敷即愈。又赤石脂散，治湯火傷肉爛赤痛。赤石脂，寒水石，大黃，等分。右為末。新沒水調塗。

湯火至聖膏三百四治湯火傷瘡，用雞子黃置銀石器內熬油，調胡粉傅之。錦衣楊永興廚下夜間回祿，凡睡此房已死將死者，灌以生蘿蔔汁，良久悉愈。凡遇此患者，以此治之，其應如響。

湯火止痛散三百五止痛生肌。大黃末微炒，當歸末，等分。右用麻油調搽，或乾摻亦可。

小兒丹毒三百六此毒多生頭面四肢，色赤或腫，遊走不定，甚者宜用前磁鋒砭法，使毒血遇刺皆出，更以神功散傅之，內服荊防敗毒散，或五福化毒丹，若使毒氣入腹則不治。或愈而復發，皆因母食辛辣炙？以致內熱，宜於母藥中加漏蘆煎服，或令自服亦愈。

小兒鵝口三百七凡小兒口內白屑滿口者為鵝口瘡，則不能飲乳。用髮或軟絹纏指，醮井水拭舌上使淨。如屑不能脫，濃煮栗木湯以綿纏箸頭拭洗，卻用飛過黃丹搽之。

加味太乙膏三百八一切瘡瘍並宜貼之。先用隔蒜灸，更服活命飲以收全功。當歸，生地黃，芍藥，玄參，大黃，各二兩。加甘草，四兩。用麻油二斤煎，丹收。

景岳會通膏三百九凡諸癰毒，痞塊，風氣，骨節疼痛，無所不治。大黃，木鱉仁，當歸，川芎，芍藥，生地，麻黃，細辛，白芷，防風，荊芥，蒼朮，羌活，川烏，甘草，烏藥，南星，半夏，香附，官桂，蒼耳，骨碎補，草烏，艾葉，皂角，枳殼，三棱，蓬朮，蘿蔔子，水紅花子，巴豆，五倍，獨活，桃仁，蘇木，紅花，續斷，連翹，梔子，苦參，槐花，皂刺，乾薑，蓖麻子，透骨草晒乾，穿山甲，全蝎，殭蠶，蜂房，各一兩。蛇蛻，一大條。蜈蚣，十四根。

蝦蟆，三隻。血餘，一團。獨蒜，四頭。右五十四味，用麻油五斤，浸三日，先煎血餘，蓖麻，木鱉，桃仁，巴豆，蝦蟆，獨蒜，待半枯，然後入餘藥煎黑，去滓丹收，後下細藥十味。阿魏，二兩。乳香製，沒藥製，各一兩。木香，丁香，雄黃，硃砂，血竭，兒茶，各五錢。麝香，不拘一二錢。右麝香，丁香，木香三味宜最後下之。以上收油法，凡熬成熟油一斤，下飛淨好紅丹八兩；若欲微嫩，則止下七兩五錢。

神異膏三百十治癰疽瘡毒及收口甚效，此瘡瘍中第一方也。麻油，二斤。黃丹，十二兩。黃耆，杏仁，玄參，各一兩。蛇蛻，半兩。男髮如雞子團，蜂房子多者佳，一兩。右先以黃耆，杏仁，玄參入油煎至將黑，乃入蛇蛻，蜂房，亂髮再煎至黑，去柤，徐徐下丹慢火煎收，黃丹不必拘數，但以得中為度。凡膏藥用久，必至老硬，煎時預留嫩膏少許，如硬，量和之。

清涼膏三一一治一切瘡瘍潰後宜用之。當歸，二兩。白芷，白及，木鱉子，黃檗，白斂，乳香，白膠香，各五錢。黃丹，五兩淨，麻油，十二兩。右用油煎前六味，以槐柳枝順攪油熟，丹收然後下乳香等二味。

阿魏膏三一二治一切痞塊，更服胡連丸。羌活，獨活，玄參，官桂，赤芍藥，穿山甲，生地黃，兩頭尖，大黃，白芷，天麻，紅花，各半兩。木鱉，十枚，去殼。亂髮，一團。槐柳桃枝，各半兩。右用麻油二斤四兩，煎藥黑去柤，入髮再煎，髮化仍去柤入上好真正黃丹煎收，軟硬得中，入後細藥即成膏矣。阿魏，芒硝，蘇合油，乳香，沒藥，各五錢。麝香，三錢。右凡貼膏藥，須先用朴硝隨患處鋪半指厚，以紙蓋用熱熨斗熨良久，如硝耗再加熨之，二時許方貼膏藥。若是肝積，加蘆薈末同熨之。

硃砂膏三一三治一切頑瘡破瘡，杖瘡癰疽，發背破傷者，最妙最佳。麻油，一斤。飛母，六兩。水銀，一兩。硃砂，佳者一兩半飛。好黃蠟，四兩。先下油熬數沸，下雞子二枚，敲開連殼投之，熬焦撈去子，退火俟油定，下水銀五錢，再加微火攪熬飯頃，即入丹漸收成膏，後下黃占再攪，候大溫，下極細好硃砂一兩五錢攪勻，磁罐收貯。

神效當歸膏三一四治一切發背瘡瘍，湯火疼痛等證，去腐肉，生新肉，其效如神。凡洗拭換膏，必須預備即貼之，新肉畏風故也。如用白蠟尤妙。此藥生肌止痛，補血續筋，故與新肉相宜。當歸，生地黃，黃蠟，各二兩，白蠟當減半。麻油，六兩。右先將當歸，地黃各一兩入油煎黑去柤，又將二味各入一兩煎至微焦，復去滓，乃入蠟溶化，候冷攪勻即成膏矣。用塗患處，以紙蓋之，如有死肉，須用利刀剪去，則生肌尤速。

攻堅敗毒膏三一五亦名乾坤一氣膏。專攻痞塊，諸瘡毒，痔漏。當歸，熟地，生地，白芍藥，赤芍藥，南星，半夏，三棱，蓬朮，木鱉，兩頭尖，穿山甲，巴豆仁，肉桂，五靈脂，桃仁，續斷，玄參，玄胡索，蓖麻子仁，白芷，羌活，獨活，大黃，紅花，川烏，草烏，蘇木，川芎，防風，杏仁，各一兩。右用麻油四十兩，浸諸藥三日，桑柴火煎成，丹收後下細藥。乳香製，沒藥製，各一兩。真阿魏，一兩半。麝香，三錢。右方於細藥中加蘆薈，木香各一兩，蟾酥三錢，即名消痞大成膏。

消痞膏三一六三棱，蓬朮，穿山甲，木鱉仁，杏仁，水紅花子，蘿蔔子，透骨草晒乾，大黃，各一兩。獨頭蒜，四個。右用香油一斤，入前藥十味煎油成，以飛丹收之，後下細藥。真阿魏，乳香，沒藥，各一兩。麝香，三錢。右先下乳，沒，阿魏三味，後下麝香，攪勻待冷，傾水中浸數日，用磁瓶收貯，勿使洩氣。

用時以白布或堅白紙攤貼，八九日一換。或見大便去膿血，勿以為異，亦有不去膿血而自愈者。若治瀉痢，可貼臍腹。忌房事生冷。凡貼癥積痞塊，先用蕎麥？和作一圈，圍住患處四邊，其塊上放皮硝二三兩，蓋厚紙以熨斗熨，令熱氣內達，然後去硝用膏藥貼之。右原方用白花菜同透骨草另煎膏二兩，攪入膏內收用，但白花菜惟西北方間有之，求覓不易，故余用獨蒜，蘿蔔子代之，其功亦不減也。

琥珀膏三一七治頸項瘰？，及腋下初結小核，漸加連珠，不消不潰，或潰而膿水不絕，經久不瘥，或成漏證。琥珀，白芷，防風，當歸，木鱉子，木通，各一兩。丁香，桂心，硃砂，木香，松香，各半兩。麻油，二斤。右先將琥珀等六味為末，其餘藥入油煎黑，濾去柤，徐入黃丹再煎，軟硬得中，入前藥成膏貼之。　　貼痞琥珀膏三一八貼癥積痞塊。大黃，朴硝各一兩為末，以大蒜同搗膏貼之。

水紅花膏三一九貼痞塊。用水紅花或子，每一碗以水三碗，用桑柴文武火熬成膏，量痞大小用紙攤貼，以無方為度，仍將膏用酒調服。忌葷腥油膩。不飲酒者，白湯下。

火龍膏三百二十治風寒濕毒所襲，筋骨攣痛，及濕痰流注，經絡壅痛，不能行步，並治歷節風，鶴膝風，其效如神。生薑，八兩，取汁。乳香為末，沒藥為末，各五錢。麝香，一錢。真牛皮廣膠，二兩。右先將薑汁並膠熔化，方下乳香，沒藥調勻，待少溫下麝香即成膏矣。攤貼患處，更服五積散。如鶴膝風，須服大防風湯。

趙府膏三二一專貼疼痛腫毒。乾蝦蟆，三個。全蝎，殭蠶，各一兩。蜈蚣，四條。斑蝥，四十個。商陸根，一兩六錢。花椒，一錢。童子髮，六分。雞內金，二個。槐枝，三寸長者各四十根。細藥：兒茶，乳香，沒藥，血竭，龍骨，黃占，白占，各五錢。麝香，一錢。右用麻油二斤煎，飛丹收。

密陀膏三二二此膏治濕諸瘡，風漏等證神效。凡治疼痛，先以？，薑擦患處，然後貼之。先用密陀僧一二斤打碎，將童便煮之，覺其濁性去而童便氣清乃可止矣。用便煮過則貼瘡不痛。晾乾，研極細如？候用。用桐油不拘幾斤，熱至將黑為度，每熟油一斤，用陀僧六兩收之，於將成膏之頃取起，離火候稍涼，量膏多少，入冷水數碗徐攪之，恐其泛出，俟少定，即逼去其水，再上火熬化，復入水數碗攪逼如前，或三次更妙，然後熬淨其水，每油一斤，再入官粉二兩熬收，其色方黑。凡熬此者，銅鍋須大方可用。

八仙紅玉膏三二三治諸瘡。龍骨，赤石脂，兒茶，血竭，沒藥，乳香，各一錢。輕粉，五分或一錢。冰片，二分。右用麻油二兩，入當歸五錢煎枯去滓，入龍，石，茶，蝎四味，再煎一二沸，次入乳，沒略煎勻後，入黃占五錢溶化，冷定入輕，冰攤貼。

碧油膏三二四止痛排膿，灸後宜用之。桃枝，柳枝，桑枝，槐枝，各二兩。乳香另研，血竭，各五錢。黃丹，四兩，淨。右用麻油十兩煎，膏成後下乳香，血竭。

長肉膏三二五人參，黃耆，當歸，夜合樹皮，玄參，各一兩。血餘，三兩。老鼠，一個。細藥：血竭，龍骨，赤石脂，白臘，各五錢。右用麻油一斤煎，飛丹收。

保養元氣膏三二六此膏助元陽，補精髓，通血脈，鎮玉池，養龜存精，百戰百勝，待婦人經淨之時，去膏而泄則可成孕，並治腰膝疼痛，五勞七傷，諸虛百損，半身不遂，膀胱疝氣，帶濁淫淋，陰痿不舉，無不效者。此邵真人進御方也。麻油一斤四兩，入甘草二兩，先熬六七滾，然後下諸藥。

生地黃，熟地黃俱酒洗，麥門冬，肉蓯蓉酒洗，遠志肉，蛇床子酒浸，菟絲子酒浸，牛膝酒洗，鹿茸，川續斷，虎骨，紫稍花，木鱉仁，谷精草，大附子，肉桂，各五錢。右熬成，以煮過松香四兩，飛丹半斤收之，次下細藥。次下龍骨，倭硫黃，赤石脂，各二錢。又次下乳香，沉香，丁香，木香，各一錢。又次下陽起石，三錢。麝香，五分。蟾酥，鴉片，各一錢。又次下黃占五兩。右煎成，入井中浸三四日。每用膏七八錢，紅絹攤貼臍上，或腰眼間，每貼五六十日再換。

藥煮松香法三二七凡用松香收膏藥者，必用水多煮一二遍，去其澀燥之性，方可貼瘡不痛。若用貼癥痞血塊，則當加藥如後法煮過用之方妙。大都松香，三斤。用皮硝一碗。水紅花四兩。大黃，當歸，生地，各二兩。三棱，蓬朮，各一兩。右藥七味，用水一桶，先熬汁，去滓淨，用煮松香，徐徐添入，以汁完為度，收用之極佳。一，收油之法，凡煮過松香一斤，入熬熟藥油五兩，即成膏矣。以下通用方

四君子湯三二八方在補陣一。治瘡瘍脾胃虛弱，或因剋伐，腫痛不散，潰斂不能，宜用此以補脾胃，諸證自愈。若誤用攻毒，則七惡隨至。脾胃虛弱，飲食少思，或食而難化，或欲作嘔，或大便不實。若脾胃氣虛，瘡口出血，吐血便血，尤其用之，蓋氣能攝血故也。凡氣血俱虛之證，宜於此湯但加當歸，脾胃既旺，飲食自進，陰血自生。若用沉陰之劑，脾胃復傷，諸症蜂起。

六君子湯三二九方在補陣五。治脾胃虛弱，或寒涼剋伐，腫痛不潰斂，宜服此湯以壯營氣，則諸證自愈。

加味四君子湯三百三十方在補陣二。治痔漏下血，面色痿黃，凡諸氣虛脾虛不能攝血等證。

四物湯三三一方在補陣八。治瘡瘍血虛發熱，或因失血，或因剋伐，或因潰後，致晡熱內熱，煩躁不安，皆宜服之。蓋血生於脾，脾虛不能生血者，宜用四君子加當歸，酒炒白朮以補脾。

八珍湯三三二方在補陣十九。治瘡瘍脾胃損傷，惡寒發熱，煩躁作渴，或佁瘍潰後氣血虧損，膿水清稀，久不能愈。

十全大補湯三三三方在補陣二十。治瘡瘍氣血虛弱，腫痛不愈，或潰瘍膿清，寒熱，自汗盜汗，食少體倦，發熱作渴，頭痛眩暈似中風狀者。

補中益氣湯三三四方在補陣三十。治瘡瘍元氣虧損，惡寒發熱，或因剋伐，肢體倦怠，飲食少思，或不能起發消散，生肌收斂，或兼飲食勞倦，頭痛身熱，煩躁作渴，脈洪大弦虛，或微細軟弱。

歸脾湯三三五方在補陣三十二。治瘡瘍憂思傷脾，血虛發熱，食少體倦，或脾不攝血，以致妄行，或健忘怔忡，驚悸少寐，或心脾作痛，自汗盜汗，或肢體腫痛，大便不調，或婦人經候不調，晡熱內熱，或唇瘡流注，及不能消散潰斂等症。

獨參湯三三六方在補陣三十七。治瘡瘍一切失血，或膿水出多，氣血俱虛，惡寒發熱，作渴煩躁。蓋血生於氣，故血脫者宜補氣，陽生陰長之理也。用人參一兩，棗十枚，薑十片，水煎徐徐服。

人參養營湯三三七方在補陣二十一。治瘡瘍脾胃虧損，發熱惡寒，血氣俱虛，四體倦怠，肌肉消瘦，面色痿黃，汲汲短氣，食少作渴，凡大病後最宜用此。

五味異功散三三八方在補陣四。治脾胃虛弱，飲食少思。即四君子湯加陳皮。

生脈散三三九方在補陣五六。治瘡瘍胃氣虧損，陰火上衝，口乾喘促。或肢體倦怠，肌肉消瘦，面色痿黃，汲汲短氣，汗出不止，食少作渴。或膿水出多，氣血俱虛，煩躁不安，睡臥不寧。或濕熱大行，火土合病，脾胃虛弱，身重氣短。或金為火制，絕寒水生化之源，肢體痿軟，腳欹眼黑等證。

當歸補血湯三百四十方在補陣四四。治瘡瘍脾胃虛損，或服峻劑致血氣俱虛，肌熱，大渴引飲，目赤而紅，晝夜不息，其脈洪大而虛，重按全無，此病多得於饑飽勞役者，若誤服白虎湯必死。　　黃耆六一湯三四一方在補陣四九。治瘡瘍陰陽俱虛，盜汗不止。

參朮膏三四二方在補陣三九。治瘡瘍中氣虛弱，諸藥不應，或因用藥失宜，耗傷元氣，虛症蜂起，但用此藥補其中氣，諸症自愈。

東垣聖愈湯三四三方在補陣九十。治脾胃虧損，膿水不止，或金瘡出血，心煩不安，眠睡不寧，五心煩熱，飲食少思。

錢氏七味白朮散三四四方在小兒七。治瘡瘍胃氣虛弱，或因剋伐，或因吐瀉，口乾作渴，飲食少思。

陳氏五味子湯三四五方在補陣五八。治瘡瘍腎水枯涸，口燥咽乾，喘促虛煩。

參附湯三四六方在補陣三十七。治瘡瘍失血過多，或膿瘀大泄，或寒涼汗下，真陽脫陷，上氣喘急，自汗盜汗，氣短頭暈等證，急服此湯以救元氣，緩則不治。

人參理中湯三四七方在熱陣一。治瘡瘍脾胃虛寒，嘔吐泄瀉，飲食少思，肚腹作脹或痛，或胸膈虛痞，飲食不入。

六味丸三四八方在補陣百二十。此壯水之劑。夫人之生，以腎為主，凡病皆由腎虛而致，此方乃天一生水之劑，無有不可用者。若腎虛發熱作渴，小便淋秘，痰氣壅盛，欬嗽吐血，頭目眩暈，小便短少，眼花耳聾，咽喉燥痛，口舌瘡裂，齒不堅固，腰腿痿軟，五臟齊損，肝經不足等證，尤多用之，水能生木故也。若腎虛發熱，自汗盜汗，便血諸血，失瘖。此水泛為痰之聖藥，血虛發熱之神劑也。

八味丸三四九方在補陣百二一。治命門火衰，不能生土，以致脾胃虛寒，而患流注鶴膝等症，不能消潰收斂，或飲食少思，或食而不化，臍腹疼痛，夜多漩溺。

陳氏加減八味丸三百五十方在古補百二二。治腎水不足，虛火上炎，發熱作渴，咽喉疼痛，口舌生瘡，寢汗憔悴等證。　　還少丹三五一方在補陣一三五。治足三陰經虛損，致患鶴膝風等證。又補脾腎，進飲食之良劑也。

大防風湯三五二方在補陣九八。治足三陰虧損，外邪乘虛內患，鶴膝風或附骨疽腫痛，或腫而不痛，不問已潰未潰，用三五劑後，更全用調補之劑。

十宣散三五三方在痘疹十四。治瘡瘍脈緩澀，體倦惡寒，或脈浮緊細，用之以散風助陽也。

薛氏四神丸三五四方在熱陣一五一。治瘡瘍脾腎虛弱，大便不實，飲食少思，或小腹作痛，或產後泄瀉，肚腹作痛，不思飲食。

五積散三五五方在散陣三九。治風寒濕毒客於經絡，致筋攣骨痛，或腰腳痠疼，或拘急，或身重，並皆治之。

二陳湯三五六方在和陣一。治瘍癰中脘停痰，嘔吐惡心，或頭目不清，飲食少思等症。

小柴胡湯三五七方在散陣十九。治肝膽經風熱，瘰？結核，或腫痛色赤，或寒熱往來，或日晡發熱，或潮熱身熱，默默不欲飲食，或怒火口苦，耳聾欬嗽，皆用此藥。

小青龍湯三五八方在散陣八。治肝肺受寒，欬嗽喘急，宜服此發散表邪。

人參敗毒散三五九方在散陣三六。治瘡瘍外有表邪，焮痛寒熱，或拘急頭痛，脈緊有力。

不換金正氣散三百六十方在和陣二二。治瘡瘍脾氣虛弱，寒邪相搏，痰停胸膈，致發寒熱。服此以正脾氣，則痰氣自消，寒熱不作。

加味逍遙散三六一方在補陣九三。治瘡瘍肝脾血虛，內熱發熱，或遍身搔癢，寒熱，或肢體作痛，頭目昏重，或怔忡頰赤，口燥咽乾，或發熱盜汗，食少不寐，或口舌生瘡，耳內作痛，或胸乳腹脹，小便欠利。

防風通聖散三六二方在攻陣十六。治時毒熱毒，便秘熱燥邪實等症，若非大滿大實者，不可服用此藥。

消風散三六三方在散陣四七，四九。治風熱癮疹瘙癢，及婦人血風瘙癢，或頭皮腫癢，或諸風上攻，頭目昏眩，項背拘急，鼻出清水，噴嚏聲重，耳作蟬鳴。

犀角散三六四方在痘疹六三。治時毒癰瘍熱盛，煩躁多渴，赤斑等症。

黃連解毒湯三六五方在寒陣一。治瘡瘍焮痛，煩躁飲冷，脈洪數，或發狂言。

普濟消毒飲三六六方在寒陣十三。治天行時毒，頭面腫痛，或咽喉不利，若饑饉之後患此者最宜用之，仍當兼固胃氣。

梔子清肝散三六七方在寒陣六十。治三焦，足少陽風熱，耳內作癢生瘡，或出水疼痛，或胸乳間作痛，或寒熱往來。

柴胡清肝散三六八方在寒陣五九。治鬢疽，及肝膽三焦風熱怒火之症，或頭胸作痛，或瘡毒發熱。

加味龍膽瀉肝湯三六九方在寒陣六四。治肝經濕熱，或囊癰便毒，下疳懸癰，焮腫作痛，或潰爛不愈，或睪丸懸掛，小便澀滯，或婦人陰瘡癢痛，或男子陰挺，痔漏，腫痛，或出膿水。

清心蓮子飲三百七十方在寒陣三二。治膀胱陰虛濕熱，玉莖腫痛，或莖竅澀滯，口苦咽乾，小便色赤，或白濁，夜安靜而晝發熱。

黃芩清肺飲三七一方在寒陣三八。治瘡瘍肺經陰虛火燥而小便不通。

東垣清胃散三七二方在寒陣五四。治膏梁積熱，唇口腫痛，齒齦潰爛焮痛，上連頭面，或惡寒發熱。

竹葉石膏湯三七三方在寒陣五。治癰疽胃火盛，腫痛作渴。

竹葉黃耆湯三七四方在寒陣七。治癰疽氣血虛，胃火盛而作渴。

滋腎丸三七五方在寒陣一六三。治瘡瘍腎經陰虛發熱，作渴便赤，足熱腿軟等證。凡不渴而小便秘，熱在下焦血分也，最宜此藥。經云：無陰則陽無以化，若脾肺燥熱所移，此當清其化源。

瀉青丸三七六方在寒陣百五一。治肝經實熱，瘰？腫痛寒熱，或？乳作痛，大便秘結。

大蘆薈丸三七七方在小兒百十五。治肝火下疳潰爛，或焮腫作痛，或治小兒疳膨食積，口鼻生瘡，牙齦蝕爛等瘡，並蟲蝕肛門癢痛。

五苓散三七八方在和陣一八二。治瘡毒下部濕熱，小便短少。

五淋散三七九方在寒陣百十七。治膀胱有熱，水道不通，或尿如豆汁，或如砂石，或如膏油，或熱沸便血。

八正散三百八十方在寒陣百十五。治下疳便毒，小便淋漓，脈證俱實者。

清肺飲三八一方在和陣三五一。治瘡瘍渴而小便不利，乃肺經有熱，是絕寒水生化之源，宜用此藥以清化源，其水自生而便自利。

益元散三八二方在寒陣百十二。治瘡瘍小水不利，內生煩熱作渴。

四順清涼飲三八三方在攻陣二五。治瘡瘍煩躁飲冷，焮痛脈實，大便秘結，小便赤澀。

玉燭散三八四方在攻陣二四。治便癱初起，腫痛發熱，大小便秘，宜用此行散之。若邪實毒甚者，宜桃仁承氣湯。

人參平肺散三八五方在寒陣三七。治火剋肺金，傳為疽痿，欬嗽喘嘔，痰涎壅盛，胸膈痞滿，咽嗌不利。

葶藶大棗瀉肺湯三八六方在和陣百四十。治肺證胸膈脹痛，上氣喘急，或身面浮腫，鼻塞聲重。

枳殼散三八七方在寒陣百一。治煩熱便血。

失笑散三八八方在婦人百四。治跌撲，產後心腹絞痛，或不知人事，或經行瘀血作痛成癃。

槐角丸三八九方在寒陣一七五。治痔漏腫痛，便血脫肛。

紫金錠三百九十方在因陣二百二。治癰疽諸毒。

[良方]通關散三九一方在古因九八。搐鼻，開牙關。

景岳全書卷之六十四終景岳全書終
